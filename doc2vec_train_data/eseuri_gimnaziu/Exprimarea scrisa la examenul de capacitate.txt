




                             EXPRIMAREA  SCRISĂ


                         LA  EXAMENUL  DE CAPACITATE



Elaborarea unei compuneri solicită capacitatea de exprimare scrisă.


Capacitatea de exprimare scrisă presupune că elevul ştie şi reuşeşte :

 • să rezume un text literar  dat  cu  modificări  făcute  la  trecerea  din
   vorbirea directă în cea indirectă;
 • să caracterizeze un personaj dintr-un text studiat sau la prima vedere;
 •  să  redacteze  un  text  în  care  să  se  evidenţieze  caracteristicile
   fundamentale ale unei opere literare/ ale unui fragment de  text  literar
   dat (să motiveze într-o  compunere,  conform  unor  cerinţe  specificate,
   apartenenţa unui text la un gen sau la o specie literară: basmul, schiţa,
   nuvela, romanul, balada, fabula,  doina,  pastelul,  imnul,  comedia;  să
   analizeze  un   text,  valorificând  structura  acestuia   şi   resursele
   expresive ale limbii);
 •  să  redacteze  diferitele  texte  cu  destinaţie  funcţională:   cerere,
   invitaţie, scrisoare, telegramă;
 • să aplice, în redactarea unui text, normele ortografice, de punctuaţie şi
   de exprimare corectă;
 • să exprime, în scris, într-un mod corect, logic, convingător şi  coerent,
   diferitele idei, opinii, atitudini, prin  utilizarea  unui  vocabular,  a
   unui registru de comunicare şi a unui stil, adecvate  contextului  şi  în
   conformitate cu normele de redactare.

Modificări făcute la trecerea din vorbirea directă în cea indirectă
V ( dispar:
— unele semne de punctuaţie: [?], [!], [...], [„...”], [—] şi unele
virgule;
— unele părţi de vorbire: interjecţii, substantivele sau pronumele în cazul
vocativ;
— valorile exclamative şi interogative ale propoziţiilor;
I (apar:
— verbe de declaraţie: a zice, a spune, a întreba, a răspunde etc;
— elemente de subordonare în frază (conjuncţii subordonatoare, locuţiuni
conjuncţionale subordonatoare, pronume relative şi adjective pronominale
relative, pronume nehotărâte şi adjective pronominale nehotărâte compuse cu
<ori>, adverbe
relative.);
M ( se păstrează:
— propoziţiile subordonate de orice fel existente în vorbirea directă;
C ( se modifică:
— persoana pronumelor personale şi reflexive, ca şi a verbelor (persoanele
I şi a II-a se înlocuiesc cu a III-a);
— modul verbelor (imperativele se înlocuiesc cu conjunctive);
— unele propoziţii principale devin subordonate necircumstanţiale;
— propoziţiile interogative directe devin propoziţii interogative
indirecte;
— topica propoziţiilor şi a părţilor de propoziţie.

                                „D-l Goe...”
                              de I.L. Caragiale
                                 — schiţă —


      I.L. Caragiale este considerat „părintele schiţei româneşti”, pentru
valoroasele creaţii din volumul „Momente şi schiţe”, printre care se numără
şi „D-l Goe...”
      Ca orice schiţă, aceasta este o operă epică, în proză, în care autorul
îşi exprimă indirect sentimentele despre educaţia greşită dată copiilor din
unele familii (aristocratice). Este de dimensiuni reduse, prin raportare la
nuvelă şi, mai ales, la roman şi are un titlu la fel de concis, chiar
laconic, urmat de puncte de suspensie care oferă cititorului posibilitatea
de a deduce sentimentele autorului.
      În naraţiunea „D-l Goe...”, este prezentată o singură întâmplare,
respectiv călătoria celor patru personaje, cu trenul, din „Urbea X” până la
Bucureşti, „de 10 Mai”, într-un an neprecizat.
      Lipsa indicaţiilor toponimice şi cronologice conferă întâmplării un
caracter repetabil, tipic.
      Efectuată într-un interval de timp redus (câteva ore, deci mai puţin
de o zi), călătoria este relevantă pentru caracterul personajelor, deci
este un moment reprezentativ; cele trei doamne îşi „etalează” incultura,
pretenţiile exagerate, toleranţa exagerată faţă de Goe, iar acesta îşi
afişează proasta creştere, răsfăţul şi obrăznicia.
      Ca în orice schiţă, faptele şi personajele sunt credibile. pot fi
veridice: „ca să nu mai rămâie repetent”, Goe este dus cu trenul, la
Bucureşti.
El rămâne pe coridor, nesupravegheat, scoate capul pe fereastră, în ciuda
recomandărilor unui călător şi îşi pierde pălăria, în care se afla şi
biletul.
însoţitoarele trebuie să plătească amenda, iar Goe este îndulcit cu o
„ciucalată”, după mustrările mamei. Se dezechilibrează, lovindu-se la nas
şi urlă.
      Profitând de aţipirea bunicii, se blochează în toaletă, fiind nevoie
de intervenţia conductorului. Punctul culminant îl reprezintă tragerea
semnalului de alarmă, faptă pe care nu o recunoaşte, producând panică şi
întârzierea trenului.
      Acţiunea fiind simplă şi lineară, personajele sunt puţine şi tipice:
două dintre cucoane nu au prenume şi reprezintă pe bunicile şi mamele care
îşi răsfaţă urmaşii, iar Goe este copilul obraznic tipic, un Ionel mai
mare.
în concluzie, putem spune că „D-l Goe...” este o schiţă, deoarece
întruneşte trăsăturile acestei specii literare.


                       Caracterizarea personajului Goe
                           din schiţa „D-l Goe...”
                              de I.L. Caragiale
      „D-l Goe...” este una din schiţele în care Caragiale tratează tema
educaţiei în familiile înstărite.
      Ca în orice schiţă, personajele sunt puţine, căci acţiunea este
simplă, lineară, cel principal fiind anunţat încă din titlu.
      Caracterizarea personajului Goe este realizată prin mai multe
mijloace, directe şi indirecte. Astfel, i se indică originea; el trăieşte
cu familia în „urbea X” — un oraş de pe Valea Prahovei, al cărui nume nu
este indicat — ceea ce înseamnă că acesta poate reprezenta orice oraş, tot
aşa cum Goe îi întruchipează pe toţi copiii bogaţi şi răsfăţaţi, fiind,
deci, un personaj tipic.
      Modul de exprimare îl caracterizează pe Goe drept arogant, lipsit de
respectul elementar, pe însoţitoare le numeşte „proaste”, iar pe călătorul
care îl sfătuieşte să nu scoată capul pe fereastră îl califică drept
„urâtul”.
Incultura personajului rezultă din discuţia „filologică” asupra cuvântului
„marinar”, purtată pe peron, ca şi din fraza iniţială a textului din care
aflăm că el a rămas de mai multe ori repetent. Autorul îl numeşte chiar
„tânărul”, ceea ce sugerează, de asemenea, că Goe este un elev întârziat.
      Ca în orice schiţă, comportamentul lui Goe este surprins într-un
moment din existenţa sa, clar semnificativ: o călătorie cu trenul spre
Bucureşti.
      Cititorul poate deduce din aceasta că Goe este un copil prost crescut,
care cere socoteală adulţilor, bătând din picior şi zbierând sau strâmbându-
se la călătorul bine intenţionat. Răsfăţat, tratat ca un adult, unicul
bărbat din familie, deci admirat, el dă şi alte dovezi de proastă creştere:
ţipă, se urcă pe un geamantan străin, ca să tragă semnalul de alarmă, minte
şi exagerează cu curiozitatea, blocându-se în toaletă.
      Ca orice copil răsfăţat, el este în centrul atenţiei (egoist),
stârnind râsul cititorului, prin contrastul dintre atitudinea lui băţoasă
şi situaţia de călător, respectiv prin discrepanţa dintre ceea ce este şi
ceea ce vrea să pară, lucru care îl face ridicol.
      Toată bravura lui se topeşte atunci când îşi dă seama că a făcut o
mare boacănă şi se culcuşeşte în poala bunicii, prefăcându-se adormit,
pentru a nu recunoaşte că a tras semnalul de alarmă, deşi făptaşul poate fi
uşor depistat după firul de plumb rupt.
      Ca orice personaj de schiţă, el este prezentat sumar, în special în
ceea ce priveşte fizicul: singurele indicii date de autor sunt vârsta de
trecere de la copilărie spre adolescenţă („tânărul”) şi îmbrăcămintea „un
frumos costum de marinar, cu inscripţia pe panglică «Le Formidable», care
dovedeşte condiţia socială a personajului: aparţinea unei familii înstărite
şi snoabe.
      În concluzie, putem spune că Goe este personajul principal al acestei
schiţe, un personaj negativ, de care cititorul se detaşează, deşi râde la
poznele lui, „fratele” mai mare al lui Ionel Popescu din schiţa
„Vizită...”, schiţă a aceluiaşi autor şi având aceeaşi temă.
                                 „Vizită...”
                              de I.L Caragiale
                                 — rezumat —
      De Sfântul Ion, naratorul s-a dus în vizită la familia Popescu, pentru
a-l felicita pe Ionel, fiul acesteia. El i-a dus o minge mare în dar.
Domnul Popescu nu era acasă, astfel încât vizitatorul s-a întreţinut cu
doamna Popescu.
      Musafirul i-a reproşat gazdei lipsa din societate în ultimul timp, dar
aceasta i-a replicat că este foarte ocupată cu educaţia lui Ionel. Din
bucătărie, s-a auzit vocea slujnicei care striga că Ionel nu se astâmpără
şi poate răsturna maşina de gătit.
      După strigări repetate, Ionel a venit în sufragerie, unde a luat o
trâmbiţă şi-o tobă şi a început să cânte, încât adulţii nu se mai auzeau.
Musafirul i-a spus să ia sabia şi să comande, căci aşa fac ofiţerii,
deoarece Ionel era îmbrăcat în ofiţer de roşiori.
      Ionel a atacat tot ce îi ieşea în cale. Slujnica a venit cu tava.
Pentru a o proteja, doamna Popescu i-a ieşit înainte şi a fost lovita sub
ochi cu sabia.
Copilul a mâncat, apoi, dulceaţa direct din chesea, iar când mama i-a atras
atenţia că nu este bine, el a ieşit cu vasul pe hol, de unde s-a întors
curând cu el gol.
      Musafirul a cerut permisiunea să fumeze. Mama a aprobat şi a spus că
şi Ionel fumează şi i-a permis acestuia să-şi aprindă o ţigară, admirându-
l. După ce a terminat de fumat, Ionel a luat mingea primită în dar şi a
trântit-o cu putere, încât aceasta a sărit până la policandru şi apoi a
răsturnat ceaşca cu cafea fierbinte a musafirului pe pantalonii acestuia.
Peste câteva minute, copilul s-a albit la faţă şi a leşinat. Musafirul i-a
acordat primul ajutor, apoi a plecat. Acasă, a constatat ca avea dulceaţă
în şoşoni.

      Caracteristicile unei schiţe :
— aparţine genului epic: autorul îşi exprimă indirect sentimentele şi
gândurile, prin acţiune şi personaje;
— naratorul dă impresia de neimplicare în faptele relatate, dar trăirile
lui sufleteşti sunt încorporate în personajele create;
— povestitorul este adesea obiectiv sau fals obiectiv, căci devine „eroul”
cel mai reliefat, participând, uneori, chiar la acţiune;
— surprinde scene din viaţa contemporană scriitorului, fapte veridice sau
plauzibile, încât relatarea devine seacă, apelând la un limbaj comun, fără
prelucrări literare;
— naraţiunea este predominantă (faptele sunt relatate în ordine, în
succesiune) chiar dinamică, dând impresia de mişcare, datorită agitaţiei
personajelor;
— prezenţa dialogului alături de naraţiune este o altă caracteristică, iar
dialogul poate deveni dominant uneori, apropiind schiţa de scenetă;
— descrierile sunt sumare, dar simbolice, deci nu apar detalii, iar
adjectivele şi adverbele sunt puţine;
— acţiunea este simplă, lineară, desfăşurată pe un plan, în faţa ochilor
cititorului şi scurtă, dar caracteristică pentru un individ sau pentru
colectivitate, în general;
— datorită dimensiunilor reduse, ea începe cu trecerea la obiect, încât
expoziţiunea este scurtă, intriga este simplă şi evoluează rapid spre
deznodământ, care este, adesea, neaşteptat, hazliu sau absent, lăsat la
aprecierea cititorului;
— are rolul de a contura un personaj, nu de a prezenta o frescă socială,
precum romanul;
— personajele sunt puţine, schiţate, construite după modelul oamenilor
simpli, surprinşi în situaţii obişnuite;
— preferă personajele tipice şi energice, fără idealuri înalte;
— accentul se pune pe portretul moral, cel fizic fiind doar conturat şi
chiar neglijat;
— portretul realizat este succint (câteva elemente), cel adevărat se
înfiripă din acţiunile şi limbajul personajului;
— dintre toate trăsăturile personajului, una singură este dominantă, fiind
„cercetată” din mai multe unghiuri;
— personajele sunt surprinse într-un singur moment din existenţă, dar
edificator pentru cititor, care îi poate astfel deduce felul de viaţă;
— timpul de desfăşurare a acţiunii este scurt (până la o zi) şi precizat;
— spaţiul este unul singur, şi restrâns (o locuinţă, o cameră, un
compartiment de tren, o gară, un câmp etc.) dar precizat adesea;
— stilul este sobru, voit obiectiv;
— ideile sunt foarte concentrate (trăsăturile de stil definitorii pentru
schiţă sunt concizia şi laconismul) şi general-umane;
— titlul este scurt, dar semnificativ;
— prezenţa, uneori, a verbelor la prezentul indicativului sugerează
simultaneitatea faptelor, iar apariţia persoanei I singular îl transformă
pe narator în personaj;
— apar propoziţii şi fraze scurte, eliptice de predicat, predominând
propoziţiile principale;
— schiţa este cea mai restrânsă ca dimensiuni dintre formele prozei scurte.
— I.L. Caragiale a creat şi momentul, ca sinonim al schiţei, aşa cum arată
şi titlul celui mai cunoscut volum al său, „Momente şi schiţe”; DEX
defineşte momentul ca fiind „un episod al unei scrieri literare”, devenit,
prin extensie, „o specie a genului epic în care este surprins un
instantaneu semnificativ din viaţa cotidiană”.
                            „Dincolo de nisipuri”
                               de Fănuş Neagu
                                 — rezumat —
      Într-o după-amiază din vara secetosului an 1946, un ţăran dintr-un sat
de câmpie buzoian, pe nume Şuşteru, iese din casă, mânat de pofta unei
ţigări. Îşi răsuceşte o ţigară din frunze uscate de iederă şi porneşte pe
uliţa prăfuită spre Buzău.
      Se întâlneşte cu dascălul, care îi cere o ţigară împrumut, dar căruia
îi răspunde că nu este buna, că te ustură la limbă.
      Se uită îndelung la şanţurile goale, uscate, şi la albia crăpată,
plină de mâl a râului.
      Pe o movilă, el zăreşte (sau i se pare că zăreşte) un călăreţ care
goneşte către sat şi care îi strigă (sau i se pare lui) că vine gârla, căci
a plouat la munte.
      Şuşteru o ia la fugă spre sat, împiedicându-se şi ridicându-se rapid,
nerăbdător să dea de ştire oamenilor că albia se va umple de apă.
      În curând, malul râului se umple de săteni, bărbaţi, femei şi copii,
tineri şi bătrâni, care îşi reiau viaţa de acolo de unde li se oprise o
dată cu instalarea secetei: bărbaţii îşi suflecă pantalonii ca să nu li se
ude, femeile îi ţin deoparte pe copii, ca să nu-i ia apa, un bătrân pescar
pune cârlige pentru peşti, iar o fată se piaptănă pe îndelete, răsfirându-
şi cosiţa.
      Oamenii aşteaptă până la apusul soarelui sosirea apei, după care îi
cer socoteală lui Şuşteru. Acestuia îi vine ideea că morarii din deal au
oprit apa şi că aceştia trebuie determinaţi, eventual cu forţa, să-i dea
drumul.
      Alături de vreo douăzeci de bărbaţi, el porneşte, călare, la deal spre
prima moară, unde găsesc iazul gol.
      La fel se întâmplă şi la morile următoare, încât oamenii îl părăsesc,
întorcându-se în sat pe jos, căci caii muriseră unul câte unul.
      Şuşteru îşi continuă urcuşul, atras de lună ca un somnambul, simţind
în faţă răcoarea valurilor.

      Caracteristicile unei nuvele :
— aparţine genului epic: autorul îşi exprimă indirect sentimentele şi
gândurile prin intermediul acţiunii şi al personajelor;
— întindere medie (mijlocie) între schiţă şi roman; unele nuvele sunt
structurate în părţi, numerotate cu cifre romane precum romanele („Budulea
Taichii” de Ioan Slavici);
— predomină naraţiunea, dar se împleteşte cu descrierea (personajelor,
mediului, naturii) şi cu dialogul;
— acţiunea este relativ simplă, chiar dacă mai complexă decât a schiţei,
urmărind un singur fir narativ,
— ea surprinde fapte verosimile, dar cu o notă de senzaţie, inedite, deci
apar şi elemente fantastice;
— timpul este mai îndelungat decât în schiţă ajungând până la zeci de ani;
— acţiunea este declanşată de unul sau mai multe conflicte puternice şi se
derulează rapid, fără comentarii din partea naratorului, spre deosebire de
povestire, unde naratorul se implică în relatarea evenimentelor;
— conflictul central este constituit în jurul unui personaj puternic
reliefat,
prezentat amănunţit.
— personajele sunt mai numeroase decât în schiţă, alese din diferite
categorii sociale, atât principale, cât şi secundare sau episodice, atât
individuale, cât şi colective;
— personajele principale sunt, însă, puţine şi urmărite în evoluţie, fiind
simbolice;
— evoluţia personajelor este determinată nu numai de trecerea timpului, ci
şi de gradarea evenimentelor;
— destinul uman se împleteşte cu natura;
— uneori expoziţiunea este amplă, prezentând amănunţit destinul
personajelor şi alternând timpul trecut cu cel prezent;
— părţile (capitolele) nu respectă strict cronologia faptelor, fiecare
secvenţă urmărind să prezinte o ipostază a personajului, văzut în diferite
împrejurări;
— implicit, nuvela nu surprinde un singur moment din existenţa
personajelor, ci întâmplări petrecute deseori, în decursul unei vieţi;
— uneori, autorul se află în afara naraţiunii, relatarea efectuându-se la
persoana a III-a, alteori autorul participă subiectiv;



 Caracterizarea personajului principal Vitoria Lipan, din romanul „Baltagul”
                             de Mihail Sadoveanu
      Personajul principal al acestui roman este Vitoria Lipan, o munteancă
din zona Dornelor, văzută în acţiune (drumul parcurs de ea pentru
descoperirea soţului dispărut). Criticul literar Perpessicius apreciază că
„«Baltagul» este romanul unui suflet de munteancă”. Numele personajului
principal este anunţat din titlu, ca în multe opere literare. Acesta ar
putea reprezenta, într-un sens, traiectoria pe care o urmează personajul,
înăsprirea vieţii ei, creşterea hotărârii acesteia de a face dreptate.
      Existenţa locuitorilor din acea zonă era zbuciumată şi fără să se
întâmple această crimă: chiar din legenda de la început, aflăm că Dumnezeu
îi dăruise cu mai puţin decât pe alţii (îşi câştigau existenţa cu toporul
ori cu caţa sau erau pricepuţi în meşteşugul oieritului).
      Portretul fizic este făcut în mod direct de către autor, în câteva
linii, asociind frumuseţea exterioară cu cea lăuntrică: „Ochii căprui,
aprigi şi încă tineri erau duşi departe”, în ei se răsfrângea „lumina
castanie a părului”.
Tot din descrierea autorului putem deduce vârsta personajului: „Era
dragostea ei de douăzeci şi mai bine de ani”, iar „din cei şapte copii pe
care-i avuseseră, rămăseseră numai doi: Gheorghiţă şi Minodora”, ajunşi şi
ei la vârsta căsătoriei.” Sadoveanu surprinde în Vitoria Lipan misterul
feminin, farmecul specific fiecăreia: „Ea era deasupra tuturora; avea [...]
o putere şi-o taină pe care Lipan nu era în stare să le dezlege. Venea la
dânsa ca la apa cea bună.”
Prenumele eroinei (Vitoria) sugerează biruinţa, faptul că era aprigă, că nu
se dădea bătută sau învinsă niciodată: „Şi cu soţul ei se dovedise aşa şi,
chiar dacă acesta o bătea, nu se temea, făcându-l pe el să regrete apoi.”
      Portretul moral al personajului este prezentat atât direct, cât şi
indirect. Astfel, Sadoveanu o înfăţişează ca pe o femeie harnică, torcând
şi aducând de la câmpie provizii, pe care la munte nu le putea găsi:
„Aducea făină de păpuşoi şi legume în desagi, pe cinci căluţi, pe cel din
frunte călărea ea bărbăteşte.” încă din prezentarea fizicului, autorul redă
frământările personajului cauzate de întârzierea peste obicei a soţului:
„Fusul se învârtea harnic, dar singur.”
      Prin calităţile ei, Vitoria este demnă de Nechifor, care era cel mai
vestit şi cunoscut cioban din zonă. Acţiunile ei sunt gradate, gândite,
atât înainte de a porni în căutarea soţului, cât şi după aceea: se consultă
întâi cu preotul, apoi cu vrăjitoarea, anunţă autorităţile, adaptându-şi
stilul la fiecare şi se dedublează, pentru a-şi atinge scopul.
      Începe să-i evite pe oameni, când vede că soţul ei întârzie prea mult,
considerând că este numai durerea ei şi că nimeni nu poate înţelege ce
simte ea: „înainte de a merge la preot, se duse la cârciumă să ia o sticlă
de rachiu pentru acesta, dar intră pe uşa din spate pentru a scăpa de
iscodelile oamenilor”; în drumul ei, când se întâlneşte cu o nuntă şi o
cumetrie, lasă deoparte supărarea ei, „făcând frumoasă urare miresei” şi
dăruind micuţului un bănuţ, aşa cum se proceda.
      Preotului îi vorbeşte despre dragostea ei statornică, despre Lipan, pe
care-l cunoaşte precum îi ştie numele şi în care are încredere: „Poate
zăbovi o zi ori două cu lăutari şi cu petreceri, ca un bărbat ce se află;
însă după aceea vine la sălaşul lui. ştie că-l doresc şi nici eu nu i-am
fost urâtă.”
      Ca orice personaj de roman, Vitoria este urmărită în evoluţie. Ea ştie
că nu-l va găsi în viaţă, dar, pe de altă parte îl caută ca să-l îngroape
creştineşte şi pentru că simte că-şi păstrează tinereţea, rememorându-şi
viaţa. Criticul literar Zaharia Sângeorzan consideră că Vitoria trăieşte
retrospectiv taina iubirii. întreaga strategie de căutare a soţului se
desfăşoară prin asocierea semnelor vremii cu stările sufleteşti ale
personajelor.
      Ea ajunge să descifreze semnele naturii, trăind ca orice erou popular
în comuniune cu natura: cântatul cocoşului pe prag cu faţa spre poartă îi
întăreşte convingerea că bărbatul ei s-a dus dintre cei vii; vântul venit
de la nord îi dă fiori reci ca o veste proastă.
      Din momentul în care este sigură că bărbatul ei este mort, Vitoria
Lipan se dedublează, ca toţi eroii clasici: încearcă să se comporte normal
cu oamenii, părând aceeaşi la exterior, dar în interior supărarea ei
creşte, gândind cum să-i pedepsească pe cei care i-au făcut rău.
Astfel, Gheorghiţă observă schimbarea mamei: „Se uită numai cu supărare şi
i-au crescut ţepi de aricioaică”. Vitoria dovedeşte o intuiţie ascuţită,
observând mai atent oamenii de când se abătuse necazul asupra ei.
      Astfel, observă că Gheorghiţă porneşte cam temător la drum, semn că
era încă un copil şi încearcă să-l maturizeze: „Nu te uita urât,
Gheorghiţă, că pentru tine de-acu înainte începe a răsari soarele. înţelege
că jucăriile au stat, de-acu trebuie să te arăţi bărbat.”
      Vitoria Lipan este un personaj complex, surprins în acţiune,
respectând tradiţiile, dovedind spirit gospodăresc ca orice femeie de la
ţară, dar şi calităţi de detectiv, încât romanul „Baltagul”, capătă şi o
tentă de aventură. Îşi ceartă fata care dă semne de îndepărtare de
tradiţii, purtând coc şi dansând „valţ” şi chiar o ameninţă că „îi leagă un
bolovan de gât şi o aruncă în apa Tarcăului.”
      Pe cât de conservatoare se arată în păstrarea obiceiurilor, aşa cum
rezultă şi din dialogul cu Minodora, pe atât de repede se adaptează la
psihologia oamenilor de care depinde descoperirea adevărului: umblă „între
răsăritul şi asfinţitul soarelui şi numai pe lângă oameni”, nu noaptea şi
nici în singurătate cum se întâmpla cu soţul ei, cere negustorului bani
mărunţi pe care îi bagă într-un colţ de năframă să-i aibă la îndemână şi să
cumpere răspunsurile oamenilor.
      Munteanca îi uluieşte pe cei din jurul său, prin însuşirile ei
deosebite şi de aceea, celelalte personaje îşi exprimă punctul de vedere,
evidenţiindu-i calităţile sau generalizându-le. Astfel, Gheorghiţă îşi pune
un semn de întrebare: „Mama asta cunoaşte gândurile oamenilor, trebuie să
fie fermecată...”
      La rândul lui, Calistrat Bogza este la fel de uluit de exactitatea cu
care Vitoria a reconstituit totul, ca în momentul morţii să recunoască: „Şi
să se ştie că a fost întocmai cum a arătat soţia mortului.” De aici,
rezultă că ea săvârşeşte ceea ce îşi propune, găsirea ucigaşilor, locul
crimei, pedepsirea răufăcătorilor.
      După găsirea ucigaşilor şi pedepsirea lor, Vitoria îi face soţului ei
o înmormântare specifică, chiar fastuoasă, apoi se întoarce acasă, ca să-şi
continue viaţa, cu inima împăcată că şi-a făcut datoria fată de Nechifor
Lipan, să-şi crească copiii şi să aibă grijă de gospodărie.
      În concluzie, putem spune că Vitoria Lipan „nu este o mulier impotens
(muiere fără putere), temătoare, umilă, ci o expresie severă a mediului
alpin, personaj reprezentativ la care trăsăturile fizice şi etice au ceva
din tăria locurilor.” (Constantin Ciopraga).
                       „Baltagul” de Mihail Sadoveanu
                                  — roman —
      Romanul este o specie literară a genului epic, în proză, de cea mai
mare întindere, cu acţiune complicată, desfăşurată într-un timp îndelungat,
în locuri diferite, cu multe personaje, atât principale cât şi secundare
sau episodice, luate din toate categoriile sociale, urmărite în evoluţie,
încât reprezintă o frescă a societăţii pe care o înfăţişează.
      „Baltagul” este un roman inspirat din balada populară „Mioriţa”, aşa
cum arată şi motoul şi acţiunea, încât critica literară consideră că
„«Baltagul» este partea nescrisă a «Mioriţei»„ (Vladimir Streinu).
      El a fost publicat în 1930, după o perioadă de lucru scurtă, ceea ce
dovedeşte că autorul cunoştea foarte bine sufletul ţăranului român, căci
aşa cum ne amintim, după mamă el era ţăran şi a închinat numeroase opere
memoriei acesteia.
      Ca în orice operă epică, şi aici autorul îşi exprimă indirect
sentimentele, cu ajutorul acţiunii şi al personajelor. Astfel, el pune ca
personaj principal o femeie simplă, de la ţară, dar care reuşeşte prin
calităţile ei să afle adevărul despre dispariţia soţului, înaintea
autorităţilor.
De aici, deducem că Sadoveanu admiră calităţile poporului român, în
general, şi pe cele ale oamenilor de la munte, care trăiesc o existenţă
aspră, în special.
      Admiraţia se împleteşte cu compasiunea faţă de aceştia, căci în mai
multe citate din roman găsim referiri la ocupaţiile lor primejdioase
(păstoritul, tăiatul lemnelor) ca şi la viaţa femeilor din acea zonă cărora
„le era dat să rămână văduve înainte de vreme”.
      Sadoveanu îşi înzestrează cu numeroase calităţi personajul principal
pentru a putea reinstala ordinea, tradiţia şi legea în acel colţ
îndepărtat.
      Dintre speciile epice, romanul este cea mai întinsă, fiind considerată
de unii ca o înlănţuire de nuvele, ceea ce face ca ea să fie împărţită de
cele mai multe ori în volume, capitole sau subcapitole numerotate cu cifre
romane şi chiar purtând fiecare titluri (subtitluri).
      „Baltagul” nu este un roman foarte întins. Are numai şaisprezece
capitole numerotate cu cifre romane. Scopul autorului a fost de a aduce în
faţa cititorului, frumuseţea morală a femeii românce, dezvoltând motivul
măicuţei bătrâne din „Mioriţa”.
      Deci, spre deosebire de alte romane, „Baltagul” are o acţiune simplă,
redusă la căutarea ciobanului dispărut: Apar toate momentele subiectului
după cum urmează: în partea I (capitolele I-VI) predomină caracterul
expozitiv, prezentarea unei comunităţi dintr-un sat de munte, situarea în
prim-plan a familiei Lipan, insistându-se asupra chipului Vitoriei, a
evenimentului care provoacă neliniştea Vitoriei Lipan şi a portretului
iniţial al eroinei.
      În partea a doua (capitolele VII-XIII) găsim caracterul dinamic al
acţiunii simple, lineare (căutarea lui Nechifor Lipan), descrierea
datinilor şi a obiceiurilor din satele de munte.
      În partea a treia (capitolele XIV-XVI) având caracter dramatic, aflăm
descoperirea, pedepsirea ucigaşilor şi îndeplinirea datinei (ritualul de
înmormântare a soţului ucis).
      Acţiunea începe la Măgura Tarcăului (în Moldova), înfăţişând-o pe
Vitoria Lipan stând pe prispa şi gândind la soţul ei care plecase toamna la
târg şi nu se mai întorsese, deşi trecuseră peste şaptezeci de zile.
      Vitoria face o vizită preotului şi vrăjitoarei, gândind că va afla
ceva sau va fi ajutată în vreun fel, dar nu a obţinut nimic. Ea este
îndemnată să meargă la mănăstirile Bistriţa şi Piatra Neamţ, unde îşi dă
seama că bărbatul este mort.
Face rost de bani şi pleacă în căutarea soţului, Nechifor Lipan, la Dorna,
Bicaz şi Călugăreni. În drum, la Borca întâlneşte o cumetrie, iar la Cruci
dă de o nuntă. Trece prin Vatra Dornei spre Broşteni, Borca, Sabasa şi
Suha, însoţită de fiul său, Gheorghiţă.
      Din prezentarea acţiunii, observăm că aceasta s-a desfăşurat în locuri
diferite din Moldova şi a durat trei anotimpuri. Sadoveanu, rămas în
literatura română ca un mare poet în proză al naturii, prezintă stările
sufleteşti ale personajelor în ton cu aspectele din natură.
      Vitoria este cuprinsă de gânduri negre, toamna, când natura este
mohorâtă. Ea descoperă adevărul primăvara, când toată natura renaşte ca şi
ea, şi hotărăşte să-şi continue viaţa preluând şi grijile soţului.
      Ca în orice roman, şi în „Baltagul” apar multe personaje, luate din
toate categoriile sociale, pentru ca opera respectivă să devină o frescă
socială.
      Deoarece acţiunea este inspirată din „Mioriţa”, cele mai multe
personaje provin din lumea oierilor: Nechifor Lipan, soţia lui, Vitoria,
Gheorghiţă, fiul lor, care deprinde tainele oieritului, baciul Alexa, cei
doi ciobani ucigaşi, Calistrat Bogza şi llie Cuţui.
Alături de aceştia apar; reprezentanţii bisericii (preotul Daniil,
părintele Visarion, dascălul Andrei, măicuţele de la mănăstirea Bistriţa),
negustorii (David, cârciumarii Iacob şi domnul Toma, moş Pricop),
Vrăjitoarea Maranda şi fiica Vitoriei, Minodora, cea din urmă făcându-şi
educaţia la mănăstire.
      Vitoria Lipan este personajul principal, care prin acţiunile ei
susţine firul naraţiunii romanului. Nechifor Lipan este şi el personaj
principal, chiar dacă nu este Implicat în acţiune. deoarece el este evocat
de la începutul până la sfârşitul romanului de către toate personajele;
Gheorghiţă este personaj secundar, însoţindu-şi mama în descoperirea
adevărului.
      Numeroase personaje episodice apar pentru a pune în evidenţă
calităţile personajului principal (cei doi ucigaşi, negustorii, argaţii,
moş Pricop etc.) şi chiar personaje colective (participanţii la cumetrie şi
la nuntă). Aceste personaje sunt împărţite în pozitive şi negative.
în concluzie, putem spune că „Baltagul” este un roman social, împletit cu
unul de familie, cu interferenţe de bildungsroman şi chiar de aventură
(poliţist).
                        „Baltagul” de Mihail Sadoveanu
                           — explicarea titlului —
      Titlul romanului este scurt, alcătuit dintr-un substantiv comun, la
singular, prin care autorul ne sugerează că denumeşte, un „topor cu coadă
lungă, întrebuinţat şi ca armă” (DEX), prezent în momentele importante ale
acţiunii romanului.
      Când Vitoria Lipan, eroina romanului hotărăşte să plece în căutarea
soţului dispărut, ea comandă fierarului un astfel de obiect, pe care-l da,
apoi, spre sfinţire părintelui Dănilă. Ei îi trebuie această armă (ca şi
puşca pe care o luase), căci constatase că fiul ei, Gheorghiţă nu are
braţul puternic ca al unui bărbat.
      Referiri la baltag se fac şi în momentul culminant al acţiunii, când
Vitoria găseşte osemintele soţului într-o prăpastie, situată între
localităţile Suha şi Sabasa. Aici ea (ca şi autorităţile, mai târziu)
constată că decesul acestuia fusese provocat de o lovitură de baltag, pe
care a primit-o în cap, mişeleşte, la lăsarea nopţii, într-un loc pustiu.
      Tot concret apare acest obiect în deznodământul romanului. Vitoria nu
îşi găseşte liniştea până când nu demască pe ucigaşi, invitându-i la
praznic pe cei doi bănuiţi: Calistrat Bogza şi llie Cuţui.
      Aici eroina se preface că vorbeşte cu mortul sau singură, afirmând că
pe baltagul unuia dintre cei doi, se află sânge, semn că acela i-a răpus
bărbatul.
Această insinuare are efectul scontat, căci ucigaşul se demască şi în
culmea disperării, vrea să lovească din nou cu baltagul, însă Gheorghiţă,
cu ajutorul câinelui, îi vine de hac.
      Ca orice roman, „Baltagul” este o frescă socială, o monografie a
satului românesc de munte, de la începutul secolului al XX-lea. În acest
context, semnificaţiile titlului sunt numeroase, depăşind sensul propriu şi
ajungând la numeroase sensuri figurate, căpătând, deci, valoare de simbol.
      Pentru zona geografică surprinsă de autor, baltagul (numit uneori
„topor”) este unealta cu care bărbaţii îşi câştigă existenţa, în afara
oieritului. Riscurile ocupaţiei de oier pot fi redate şi ele de unul din
sensurile figurate ale substantivului „baltag”; autorul ne lasă să
înţelegem că mulţi îşi pierd viaţa, în condiţii misterioase, aşa cum se va
întâmpla şi cu Nechifor Lipan, afirmând: „Multe femei rămân văduve înainte
de vreme”.
      Şi existenţa femeilor din acea zonă este dură, aşa cum poate simboliza
termenul „baltag”. Ele au grijă de casă şi de copii în lipsa soţilor.
Făcând aprovizionarea de la câmpie, Vitoria se deplasează călare pe cai:
„Aducea făină şi legume în desagi, pe cinci căluţi, pe cel din frunte
călărea ea bărbăteşte.”
      Din momentul în care este sigură că bărbatul i-a fost ucis şi jefuit,
Vitoria se dedublează, adică la exterior păstrează aparenţele, conştientă
că dacă s-ar plânge, ar da satisfacţie duşmanilor, dar în interior devine
alta, iar această latură a ei dovedeşte că s-a înăsprit.
      Când rămânea singură, era copleşită de supărare, era pusă pe ceartă,
nemulţumită şi îndârjită ca ascuţişul unui baltag, aşa cum observă chiar
fiul ei, Gheorghiţă, când afirmă: „Mamei i-au crescut ţepi de aricioaică.”
Ea fusese dintotdeauna o femeie puternică şi aprigă, ce-şi înfrunta
bărbatul.
      De la moartea bărbatului, devenise mai îndârjită, aşa încât nu lasă
rezolvarea situaţiei privind dispariţia acestuia în seama autorităţilor, ci
încearcă pe cont propriu să afle adevărul. La praznic, ea îl tot împunge cu
vorbe pe Calistrat Bogza, încât acesta îşi pierde cumpătul, devine violent,
şi în felul acesta se dă de gol: „Ascultă femeie, mormăi cu mânie Bogza, de
ce tot mă fierbi şi mă înţepi atât? Ai ceva de spus, spune!”
      Viaţa şi aşa dură a Vitoriei, care stătea mai mult singură luptându-se
cu gândurile, a devenit mai aspră de când i-a dispărut soţul: are
coşmaruri, îşi impune singură un post negru de douăsprezece săptămâni, din
care iese mai îndârjită contra oamenilor care i-au stricat căminul, pe care-
l durase mai bine de douăzeci de ani.
      Asprimea personajului principal creşte, pe fundalul supărării produse
de dispariţia soţului, contra fiicei sale care vrea să rupă tradiţia: „îţi
arăt eu coc, valţ şi bluză, arde-te para focului să te ardă! Nici eu, nici
bunică-ta, nici bunica-mea n-am ştiut de acestea şi în legea noastră
trebuie să trăieşti şi tu. Altfel îţi leg o piatră de gât şi te dau în
Tarcău!”
      Tăişul baltagului se poate asocia şi cu mintea ascuţită a Vitoriei,
care se comportă ca „un Hamlet feminin”, bănuind, cercetând, descoperind o
crimă privită de autorităţi ca oricare alta, dar care ei îi schimbă
existenţa. Observăm că cele mai multe din sensurile figurate ale titlului
se regăsesc în portretul personajului principal feminin, Vitoria Lipan,
deoarece, aşa cum observă unii critici literari, „Baltagul este romanul
unui suflet de munteancă.”

                                  „Baltagul”
                             de Mihail Sadoveanu
             — povestire cu precizarea momentelor subiectului —


      „Baltagul” este un roman, deci o specie literară epică şi, ca atare,
are un subiect bine conturat. Acest roman îşi propune să prezinte, în
amănunt, drumul parcurs de o nevastă de oier din munţii Dornei, pentru
descoperirea adevărului privind dispariţia soţului.
      În toate romanele, expoziţiunea este mai amplă, deoarece acţiunea este
mai complicată, petrecută în locuri diferite, într-un timp îndelungat şi
antrenează multe personaje.
      Personajul principal este Vitoria Lipan, prezentată încă de la început
torcând pe prispa casei din Măgura Tarcăului, pretext pentru ea de a putea
gândi în voie la întârzierea neaşteptată a soţului (Nechifor Lipan), plecat
la Dorna, la începutul toamnei, pentru a vinde oi (intriga).
      Gândurile ei negre care o stăpânesc de multă vreme ca şi coşmarurile
în care Nechifor Lipan apărea frecvent trecând călare o apă neagră, cu
spatele către ea, reprezintă intriga romanului: bărbatul ei întârziase de
mai multe ori, dar niciodată aşa de mult ca acum (peste şaptezeci de zile).
      Femeia a cerut sfatul preotului, apoi vrăjitoarei din sat şi chiar a
mers la mănăstirea Bistriţa încercând să afle dezlegarea obsesiei că
bărbatul ei a murit. După drumul la mănăstire, când a avut senzaţia că
icoana Maicii Domnului plânge, ea a decis să plece în căutarea celui
dispărut.
      Desfăşurarea acţiunii este mai simplă decât în alte romane şi poate fi
împărţită în patru mari secvenţe: aşteptarea soţului, reconstituirea
drumului acestuia, descoperirea osemintelor lui Nechifor Lipan într-o
prăpastie, înmormântarea creştinească şi descoperirea adevărului, implicit
pedepsirea ucigaşilor. Deşi nu plecase niciodată la un drum atât de lung,
Vitoria Lipan a gândit toate amănuntele acestuia, încât a devansat
autorităţile în găsirea făptaşilor.
      Şi-a făcut rost de bani de drum, vânzând produse domnului David, a
bătut baltag pentru Gheorghiţă, a mers la subprefect să anunţe dispariţia
soţului, dar nu a aşteptat ca autorităţile să-i rezolve problema.
      A pornit la drum, voiniceşte, urmând traseul soţului până când a
descoperit câinele acestuia (Lupu), care a condus-o imediat la locul
crimei.
      Descoperirea cadavrului reprezintă punctul culminant al acţiunii mai
mult pentru cititor, deoarece în sufletul Vitoriei existase de la început
certitudinea că soţul ei nu mai este printre cei vii.
      Cu mintea ascuţită ca un brici de ceea ce aflase (doi oieri din
preajma locului crimei prosperau văzând cu ochii), ea decide să nu
părăsească meleagurile respective, până când nu află adevărul.
      Deznodământul este amplu, ca în multe romane. Femeia organizează
înmormântarea şi conduce discuţia în timpul praznicului, până când ucigaşii
se demască.
      Ei sunt pedepsiţi (unul plătind chiar cu moartea), iar femeia decide
să se întoarce acasă, ca să reia treburile de unde le lăsase, hotărâtă să o
aducă şi pe Minodora să vadă locul unde a murit şi se află înmormântat
părintele ei.
      Caracteristicile unui roman :
— aparţine genului epic: autorul îşi exprimă indirect sentimentele şi
gândurile prin intermediul acţiunii şi al personajelor;
— uneori capătă accente lirice, (apărând confesiunea, discursul) şi chiar
dramatice;
Structura specifică:
• un prolog (introducere, explicaţie, dedicaţie);
• un epilog (concluzie, deznodământ);
• secvenţe epice, construite, de obicei, pe
capitole/subcapitole, numerotate cu cifre romane şi/sau cu
titluri/subtitluri, ca unităţi de construcţie a scenei sau de legătură
între scene, uneori de factură cinematografică.
• scene (unităţi compoziţionale la nivelul construcţiei de ansamblu)
reprezentative pentru obiectivele artistice ale autorului;
• planuri (moduri de încadrare a subiectului), apropiate/depărtate,
fixe/mobile, panoramice. Ca element de construcţie a romanului, secvenţa
cuprinde mai multe evenimente care se succed (într-o ordine cu valoare
simbolică).
Dimensiunea: unul, două sau mai multe volume, uneori cu (sub)titluri
diferite.
De exemplu, romanul „La Medeleni” de Ionel Teodoreanu este o trilogie
(alcătuit din trei volume cu subtitlurile „Hotarul nestatornic” (I),
„Drumuri” (al II-lea) şi „Între vânturi” (al III-lea). Romanul „Cireşarii”
al lui Constantin Chiriţă are cinci volume: „Cavalerii florii de cireş”
(I), „Castelul fetei în alb” (al II-lea), „Roata norocului” (al III-lea),
„Aripi de zăpadă” (al IV-lea), şi „Drum bun, cireşari!” (al V-lea).
• în general, compoziţia este de mare întindere şi înfăţişează tabloul de
ansamblu al unei epoci, al unei societăţi (frescă);
Timpul:
— îndelungat, zeci şi sute de ani;
— cu valoare simbolică, adeseori;
— evenimenţial (al acţiunii) care devine cadrul acţiunii, definitoriu
pentru natura scrierii:
a) istorică/de epocă;
b) de actualitate/modernă;
c) de anticipaţie;
— datează evenimentele:
— narativ (al povestirii propriu-zise), care:
• înregistrează acţiunea cronologic sau discontinuu (cu întoarceri în timp
sau cu anticipări);
• reconstituie trăirile personajelor (timp interior), întrerupând relatarea
cronologică în favoarea celei subiective, în care timpul se dilată sau se
contractă.
• dă valoare simbolică unui eveniment sau tuturor.
Spaţiul are, ca şi timpul, valoare simbolică, sugerând condiţia socială a
personajelor, preocupările şi aspiraţiile acestora;
Spaţiul-cadru corespunde timpului evenimenţial, focalizând acţiunea; locuri
diferite, numeroase, cuprinzătoare.
Acţiunea de tip tradiţional:
a) complicată (cu număr mare de personaje);
b) ramificată printr-un conflict exterior (politic, social) sau interior
(sufletesc);
principal şi altele secundare;
c) gradată (înlănţuie momentele subiectului în ordinea consacrată);
d) densă (dinamică).
Personajele:
— numeroase, aparţinând tuturor claselor (păturilor sociale) deci, o
varietate de tipuri umane:
— principale / secundare / episodice;
— individuale / colective;
— simbolice;
— legendare (martori ai timpului lor şi ai marilor valori spirituale).
— urmărite în evoluţie.
Viziunea autorului asociază/alternează modalităţi narative diferite în
funcţie de obiectivele artistice:
— întrepătrunderea modurilor de expunere:
— naraţiunea (de tipuri diferite);
— descrierea, descrierea-cadru;
— pauza descriptivă (inserţia descrierii într-o, secvenţă cu un alt
conţinut);
— monologul exterior şi interior,
— dialogul.
Protagonistul / protagoniştii are / au semnificaţii complexe:
a) în plan general-uman (sunt tipuri umane general-valabile);
b) ca exponent al unei acţiuni îndepărtate ca timp;
— problematica variată, care permite considerarea romanului aparţinând unui
/ unor anumit tip / tipuri.
— construcţia simetrică / asimetrică;
— alternanţa, uneori a planurilor, prin tehnica contrapunctului (în
literatură:
dezvoltarea aceleiaşi teme în medii şi momente diferite, marcând
semnificaţia comună a secvenţelor epice);
— „anularea” acţiunii, în romanele de analiză (în special moderne) şi
înlocuirea cu „tranşe” din existenţa cotidiană sau reducerea la strictul
necesar, pentru evocarea vieţii dinăuntrul ei şi surprinderea stărilor
sufleteşti şi a dinamicii sentimentelor.
Vocea naratorului este vocea din text care îi relatează cititorului
acţiunea. În funcţie de poziţia adoptată de narator în raport cu textul se
vorbeşte despre următoarele tipuri de naraţiune:
— la persoana a III-a, când autorul se află deasupra tuturor acţiunilor,
ştie totul şi îi povesteşte şi cititorului (este omniscient); 
— la persoana I: autorul ia parte la acţiune şi povesteşte cititorului ceea
ce vede, aude şi simte.
— impersonală: naratorul se ascunde în spatele personajelor, lăsându-le să
acţioneze singure.
Momentele subiectului sunt prezentate amănunţit:
— expoziţiunea este amplă şi te introduce direct în existenţa
protagoniştilor;
— intriga este reprezentată de un conflict principal şi de mai multe
secundare;
— acţiunea nu evoluează rapid spre deznodământ, ci cunoaşte numeroase
planuri, desfăşurându-se în locuri diferite şi într-un timp îndelungat
(este complexă).
                                  „Mioriţa”
                           — comentariu literar —
      În „Istoria literaturii române”, criticul şi istoricul literar George
Călinescu a afirmat că la baza literaturii române stau patru mituri:
— mitul existenţei pastorale a poporului român („Mioriţa”);
— mitul estetic, conform căruia creaţia, inclusiv cea artistică, trebuie să
aibă drept fundament o jertfă („Monastirea Argeşului”);
— formarea poporului român din romani şi daci, prezentată figurat în
(„Traian şi Dochia”);
— mitul erotic („Zburătorul”),
      Balada populară „Mioriţa” a fost culeasă de Alecu Russo din munţii
Vrancei în 1850 şi dată spre publicare lui Vasile Alecsandri, care a inclus-
o în „Poezii poporale ale românilor”, (1852).
      Deşi are în jur de 150 de ani vechime, ea circulă şi astăzi, în peste
1400 de variante, atât ca baladă populară, cât şi ca bocet, cântec de
leagăn şi colind, pe întreg cuprinsul ţării.
      Balada populară este o specie a genului epic, în versuri negrupate în
strofe, de mare întindere, cu o acţiune simplă, lineară, menită să aducă în
prim-plan personajele, puţine, dar prezentate în antiteză.
      În cazul „Mioriţei”, acţiunea se desfăşoară „Pe un picior de plai/ Pe-
o gură de rai”, deci într-un spaţiu fantastic şi în acelaşi timp feeric
(rai = paradis).
      Momentul este unul atemporal. Un veşnic prezent, expresie a
transhumanţei (procesul de migraţie a turmelor de oi, însoţite de stăpânii
lor spre şes o dată cu sorirea toamnei şi înapoi la munte primăvara), aşa
cum rezultă din verbul la indicativ prezent „se cobor” şi din interjecţia
verbală „iată”.
      Conţinutul (subiectul) este simplu: trei ciobani, reprezentând cele
trei mari provincii româneşti (Moldova, Ţara Românească şi Ardealul) şi-au
unit turmele pentru a ierna la câmpie.
      Doi dintre ei (ungureanul şi vrânceanul) devin invidioşi pe moldovean
şi se hotărăsc să-l omoare, pe la apusul soarelui.
      Se întâmplă, însă, ceva neaşteptat: între oile moldoveanului se află
una năzdrăvană (adică, cu puteri fantastice), care află de existenţa
complotului şi i-l dezvăluie stăpânului.
      Ea s-a manifestat deosebit timp de trei zile (a behăit, s-a agitat, nu
a mâncat) pentru a atrage atenţia stăpânului şi a-i putea expune pericolul
ce îl pândea.
      Între cioban şi oaie are loc un dialog plin de afecţiune, presărat cu
numeroase diminutive, semn că, pentru ea, stăpânul este unicul cioban din
lume, iar pentru el, ea este familia lui.
„— Mioriţă laie, / Laie, bucălaie, / De trei zile-ncoace / Gura nu-ţi mai
tace! / Ori iarba nu-ţi place / Ori eşti bolnăvioară, / Drăguţă mioară? /
— Drăguţule bace! / Dă-ţi oile-ncoace / La negru zăvoi / Că-i iarbă de noi
/ şi umbră de voi. / Stăpâne, stăpâne, / îţi cheamă ş-un câne / Cel mai
bărbătesc / Şi cel mai frăţesc...”
      Aflând de posibilitatea morţii, ciobanul moldovean adoptă o atitudine
demnă, senina, făcându-şi, liric, testamentul.
      Deci, deşi balada este o specie epică, în „Mioriţa” partea cea mai
întinsă (aproximativ 80 de versuri din cele 123) este una lirică, din care
se deduce sufletul românului.
      Această parte a baladei este de o mare frumuseţe şi cuprinde
următoarele
motive:
— testamentul;
— alegoria moarte-nuntă;
— măicuţa bătrână căutându-şi fiul.
      În testament, ciobanul lasă cu limbă de moarte să fie îngropat în
universul său familiar, dând glas comuniunii omului din popor cu natura:
„Ca să mă îngroape / Aice pe-aproape, / în strunga de oi / Să fiu tot cu
voi;/

În dosul stânii / Să-mi aud cânii; / Aste să le spui / Iar la cap să-mi pui
/

Fluieraş de fag / Mult zice cu drag! / Fluieraş de os, / Mult zice duios! /
Fluieraş de soc / Mult zice cu foc! / Vântul când a bate / Prin ele-a
răzbate /
Ş-oile s-or strânge / Pe mine m-or plânge / Cu lacrimi de sânge!”
      Din conţinutul versurilor aflăm concepţia românului despre moarte:
aceasta nu este decât o continuare a vieţii, într-un alt loc.
      Ciobanul se arată cunoscător al tradiţiilor şi obiceiurilor: celui
care a murit nelumit i se organizează o înmormântare ca o nuntă.
      De aceea, mesajul lui către toţi cei care vor întreba de el este: „Să
le spui curat / Că m-am însurat!”
      Prezentarea ceremonialului nupţial apare, însă, inversat, la o lectură
atentă: nunta nu este altceva decât alegoria morţii. Ciobanul se însoară
„cu-a lumii mireasă” (nimeni alta decât moartea), la nunta lui a căzut o
stea (simbolul morţii), iar prezenţa simultană a celor două corpuri cosmice
sugerează apocalipsa.
„Soarele şi luna / Mi-au ţinut cununa, / Brazi şi păltinaşi / i-am avut
nuntaşi /
Preoţi, munţii mari, / Paseri, lăutari, / Păsărele mii / Şi stele făclii!”
      Tot în partea testamentară, apar două portrete, de o mare frumuseţe
morală: al fiului, realizat de mamă şi-al mamei, creionat de fiu.
      Cele două portrete prezintă idealurile: de frumuseţe masculină (fiul)
şi de dragoste maternă (mama), deci sunt tipice:
„Cine-a cunoscut / Cine mi-a văzut / Mândru ciobănel / Tras printr-un
inel?/
Feţişoara lui, / Spuma laptelui; / Mustăcioara lui, / Spicul grâului; /
Perişorul lui, / Pana corbului; / Ochişorii lui, / Mura câmpului!”
„Măicuţă bătrână / Cu brâul de lână, / Din ochi lăcrimând, / Pe câmp
alergând, / Pe toţi întrebând / Şi la toţi zicând:”
      Portretul fizic al tânărului este alcătuit dintr-o suită de metafore
inspirate din elementele naturii în care a trăit şi unde vrea să fie
înmormântat. Cel al mamei este constituit preponderent din verbe la
gerunziu care exprimă o acţiune continuă, sugerând zbuciumul sufletesc al
acesteia.
      Balada „Mioriţa” a fost privită, încă de la apariţie, ca
reprezentativă pentru spiritualitatea poporului nostru. Totuşi, prin lipsa
unei acţiuni consistente, şi mai ales a punctului culminant şi a
deznodământului (nu ştim ce s-a întâmplat cu ciobanul moldovean!), ea a dat
naştere unor interpretări contradictorii: „pesimiştii” au considerat că
poporul român este pasiv în faţa morţii, ca şi ciobanul mioritic;
„optimiştii” susţin că, dimpotrivă, poporul român este un iubitor de viaţă,
cu o atitudine activă în faţa acesteia şi a morţii: în baladă, moartea nu
este o certitudine, ci o posibilitate (o ipoteză): „De-a fi să mor”.
      Cea mai frumoasă interpretare a dat-o Mircea Eliade, în lucrarea „De
la Zamolxe la Gingis-han” „românul a avut mereu puterea să-şi transforme
durerea într-o creaţie spirituală de mare elevaţie”, deci felul în care
tânărul cioban îşi imaginează înmormântarea nu este altceva decât
reflectarea atitudinii sale în faţa crudului destin.
      Oglindă a sufletului românesc, mărturie peste veacuri despre geniul
creator al poporului nostru, „Mioriţa” a reprezentat o permanentă sursă de
inspiraţie pentru literatura cultă: romanul „Baltagul” al lui Mihail
Sadoveanu, (care are ca moto chiar un vers din această baladă), sau poezia
„Mai am un singur dor” a lui Mihai Eminescu, considerată de Garabet
Ibrăileanu „«Mioriţa» poetului.”

                       „Toma Alimoş” (baladă populară)
                            — analiză literară —

      Ca în orice baladă, acţiunea este simplă, lineară, deoarece nu se află
în centrul atenţiei, accentul căzând pe personajul principal pozitiv.
      Expoziţiunea aduce în faţa ochilor cititorului un spaţiu geografic
românesc fără nume: „La poalele muntelui, / Muntelui Pleşuvului / Pe câmpia
verde-întinsă / Şi de cetine coprinsă”
      Timpul este şi el vag, semn că astfel de fapte s-au putut petrece
oricând în Evul Mediu românesc: câmpia verde ar sugera primăvara, iar
faptele vin să confirme acest anotimp.
      Având un răgaz, haiducul Toma Alimoş şade „tolănit şi cu murgul
priponit” alături. Dorinţa lui este a închina cu un om, sătul de viaţa de
pribegie şi plină de pericole.
      El aduce un omagiu naturii (copacilor, armelor) care i-a fost singura
familie, dar tânjeşte după o prezenţă omenească. Asistăm, deci, la un
ritual închinat vinului într-un monolog liric, ce exprimă contopirea
haiducului cu natura.
      Pădurea, personificată, îi răspunde prevestind urmarea: „se
cutremura”.
      Ghinionul face ca cel care apare să fie chiar „stăpânul moşiilor / şi
domnul câmpiilor”, boierul Manea.
      Desfăşurarea acţiunii:
      Boierul, furios, cere socoteală haiducului pentru călcarea moşiilor,
pentru alte pagube, imaginare, disproporţionate, cerând drept vamă murgul
acestuia, care-i era lui Toma ca un frate. Haiducul îi propune să bea cu el
un păhărel, după care vor analiza situaţia şi va plăti pagubele. Boierul se
preface că acceptă, dar cu o mână ia plosca, iar cu cealaltă îl înjunghie
mişeleşte.
      Punctul culminant este momentul justiţiar, care-l ridică pe haiduc la
dimensiunile unui erou fabulos. Haiducul îşi adună ultimele puteri, îşi
încinge pântecele cu brâul şi pleacă, în urmărirea boierului, călare şi
chiar zburând, ca în basme.
      El îl ajunge din urmă pe laş şi îi taie capul, lăsându-l în ţărână
pentru ca, pe lumea cealaltă să nu-şi găsească liniştea.
      Deznodământul reprezintă un moment înălţător: după ce şi-a amânat
moartea, haiducul se pregăteşte pentru ea; simţindu-şi sfârşitul aproape,
Toma Alimoş îşi face testamentul pe care îl încredinţează calului. El cere
să fie înmormântat în natură, într-o groapă săpată de cal cu piciorul şi să
aibă bujori şi busuioc „la cap şi la picioare”.
      După ce îl va îngropa, calul va merge la noul stăpân, desemnat de Toma
Alimoş din rândul celorlalţi haiduci, transmiţând, astfel, rânduiala
haiduciei. Glasul codrului devine un bocet cosmic.
Ca în orice baladă, personajele sunt:
— puţine (deoarece acţiunea este simplă, lineară, menită să pună în lumină
personajele);
— prezentate în antiteză;
— reale şi fantastice; umane şi animaliere;
      1) Toma Alimoş este personajul principal pozitiv, construit, după
modelul real al haiducului cunoscut sub acest nume în mod direct, încă de
la început, precizându-se condiţia socială şi originea.
      Portretul fizic al haiducului este unul specific idealului de
frumuseţe masculină al poporului român: suplu, tras prin inel, dar impozant
„nalt la stat, cum se spune şi în basme, cu ochii negri „ca mura câmpului”.
      Portretul moral:  Fiind reprezentantul poporului, el este copleşit de
calităţi dovedindu-se astfel simpatia populară faţă de erou: Sfătos,
comunicativ şi deştept: „mare /a sfat; foarte viteaz (asemănându-se cu
eroii pozitivi ai basmelor): „viteaz cum n-a mai stat — gradul superlativ
absolut; ospitalier şi sincer: „Pân-atuncea, măi fârtate, / Dă-ţi mânia la
o parte / Şi bea ici pe jumătate.”
      De asemenea, el este înfrăţit cu natura: pentru orice haiduc, natura
este casa, mediul de viaţă, iar elementele naturii rudele lui. Copacii (şi
este menţionată varietatea acestora în semn de simpatie) îi sunt „frăţiori
de poteri ascunzători”. Codrul reacţionează omeneşte: „se cutremură”
intuind soarta haiducului, îi mângâie fruntea şi-i sărută mâna, iar armele
îi sunt surori.
      În natură a trăit şi în natură vrea să fie înmormântat, simplu, direct
în pământul peste care s-a presărat „fânişor” (element al naturii), cu
flori de câmp la cap şi la picioare. În final, natura îl va primi la sân şi-
i va veghea somnul ca o mamă.
      Dragostea pe care o are pentru calul lui este una deosebită, specific
românească: s-a constatat că românul considera animalele domestice o a doua
familie, umanizându-le.
      El i se adresează calului cu diminutivele „murguţule” şi „drăguţule”,
îl găteşte „cu pripoane de argint” şi îi încredinţează testamentul.
      Toma este cumpătat, calculat, susţinând justiţia dreaptă:
„ce-am văzut / om mai vedea / ce-am făcut / om judeca”
      Toma promovează înţelegerea între oameni, prietenos: „...frate Mane.”
      Personajul înfăptuieşte dreptatea: pedepseşte un criminal şi o face în
numele unei străvechi etici populare, în numele unui cod cavaleresc.
El se înscrie, astfel, alături de Pintea, Corbea, Miu haiducul, în galeria
eroilor justiţiari. Pedepsind pe duşman, haiducul exclamă cu satisfacţia
cerută de-o faptă mare, de o judecată necesară şi înfăptuită;
„Ce-am gândit / am izbândit.”
      Cu puteri supraomeneşti, el îşi adună intestinele, îşi legă strâns
rana cu brâul, îl urmăreşte pe boier şi-l depăşeşte chiar, deşi acesta
fugise de mult timp.
      În concluzie, Toma Alimoş sintetizează cele mai alese însuşiri ale
poporului român, luptând pentru înfăptuirea dreptăţii.
      2) Manea este personajul principal negativ, construit după modelul
boierului tipic, neagreat de popor.
      Dispreţul creatorului popular faţă de tagma exploatatorului se vede
din portretul fizic, caricatural, al boierului: „Manea / slutul / şi
urâtul, / Manea / grosul / ş-arţăgosul.”
      Fiind reprezentantul exploatatorilor, el este copleşit, intenţionat,
de defecte: impulsiv, pus pe sfadă: „şi venea, măre, venea / cu părul lăsat
în vânt / cu măciuca de pământ”.
      Caută pricini (imaginare de ceartă) : „Am venit ca să-mi dai seamă /
la să-mi dai pe murgul vamă.”
      Are simţul proprietăţii private foarte dezvoltat. Dacă pentru haiduc,
natura este casa, este locul drag unde trăieşte şi unde vrea să moară,
pentru boier, natura este o avere personală, aşa cum sugerează dativul etic
„mi-”: „Florile mi le-ai călcat / Livezi verzi mi-ai încurcat.”
      Satul întreg este proprietatea lui: „Copile, mi-ai înşelat”
      Cu alte cuvinte, el nu apără natura pentru ea însăşi, ci pentru a-şi
rotunji proprietăţile.
      Manea urăşte pe haiduci: „Bună ziua, verişcane!”
      Substantivul „verişcane” este format de la cuvântul de bază „văr” cu
sufixul augmentativ „-işcan.” Este ştiut că augmentativele te ajută să-ţi
exprimi dispreţul, dezgustul, sila, repulsia faţă de cineva.
Fiind laş, el profită de neatenţia haiducului şi-l loveşte mişeleşte, după
care fuge: „vitejia, cu fuga”.
      În concluzie, putem spune că boierul este personajul care îşi merită
soarta.
      3) Calul haiducului
      În baladele şi basmele populare, există animale fantastice care vin în
sprijinul eroului pozitiv.
      Din diminutivul „murguţule” putem deduce ca acesta este un cal de
culoare închisă. Cert este faptul că are puteri neobişnuite, pentru care se
bucură de simpatia stăpânului: el înţelege graiul omenesc, are sentimente,
îi îndeplineşte haiducului ultimele dorinţe (testamentul), zboară,
ajungându-l pe boier şi oferind haiducului o poziţie avantajoasă, încât
acesta, dintr-o lovitură îi taie capul duşmanului.
      Deoarece baladele populare se mai numesc şi cântece bătrâneşti, ele au
o muzicalitate specială, generată de versurile scurte şi de rimă, la care
se adaugă acompaniamentul instrumental. În balada „Toma Alimoş”, versurile
nu sunt grupate în strofe. între momentele mari ale acţiunii, sunt lăsate
spaţii mai largi.
      Versurile au măsura de 7-8 silabe, iar rima pereche se împleteşte cu
monorima.
      Lexicul este cel de bază, cu numeroşi termeni populari şi chiar
regionali din partea de sud a tării, de unde este culeasă varianta.
      Se remarcă prezenţa a numeroase elemente vegetale (fagi, paltini,
ulmi, brazi, busuioc, foicică) şi geografice (câmpii, munţi), în fapt
elemente ale naturii, cu scopul de a evidenţia legătura cu mediul
înconjurător a omului din popor.
      Impresionant este „discursul” haiducului, realizat în stil popular, cu
numeroase forme inversate ale verbului, cu multe diminutive şi exprimând
strânsa legătură cu natura, prin lanţul de enumeraţii ale elementelor
acesteia: „— Închinar-aş şi n-am cui! / Închinar-aş murgului, / murgului
sireapului / dar mi-e murgul vită mută, / mă priveşte şi m-ascultă, / n-are
gură să-mi răspundă! / Închinar-aş armelor, / armelor drăguţelor / armelor
surorilor, / dar şi ele-s fiare reci, / prinse-n teci / de lemne seci. /
Închinar-oi codrilor,  / ulmilor / şi fagilor, / brazilor, / paltinilor, /
că-mi sunt mie frăţiori, / De poteri ascunzători; / de-oi muri, / m-or tot
umbri, / cu frunza m-or învăli, / Cu freamătul m-or jeli!”
      Cele patru semne de exclamare redau trăirea sufletească intensă a
personajului, căci mai presus de ideea dragostei faţă de natură, se
desprinde cea a iubirii de oameni.
Ritmul trohaic, specific baladelor populare, sporeşte atmosfera apăsătoare
şi anunţă tragismul morţii haiducului.


      Caracteristicile unei balade populare :
                               BALADA POPULARÂ
— creaţie în versuri astrofice;
— aparţine genului epic, autorul exprimă indirect sentimentele şi
gândurile, cu ajutorul acţiunii şi al personajelor;
— deşi dă impresia de neimplicare în faptele relatate (naraţiunea se face
la persoana a III-a), naratorul îşi face simţite sentimentele (personajul
pozitiv este cel preferat şi înzestrat numai cu calităţi),
— acţiune simplă, lineară;
— are subiect, cu momentele lui;
— relatează întâmplări neobişnuite (apare fabulosul) din trecut;
— conţine elemente reale, atestate istoric;
— personaje puţine (chiar două) prezentate în antiteză, atât fizic, cât şi
moral, personaje-simbol;
— personajele sunt atât umane, cât şi animaliere (oaie, cal, câine, corb
etc.);
— accentul nu este pus pe acţiune, ci pe eroul pozitiv, care seamănă cu cel
din basmele populare, având şi trăsături fantastice şi care luptă pentru
victoria binelui;
— se exprimă comuniunea omului din popor cu natura, cadrul natural
participând intens la acţiune;
— cele foarte vechi păstrează din „cântecele bătrâneşti” (care erau efectiv
cântate), formula introductivă, necesară captării auditoriului şi o axă
epică ce includea anumite momente specifice: descrierea cadrului
întâmplării, prezentarea eroului, apariţia factorului negativ etc.;
— deşi eroul pozitiv are puteri supranaturale, finalul nu este întotdeauna
fericit ca în basme; nunta din basme este înlocuită cu o altă „nuntă”, cea
dintre om şi natură;
— deşi finalul are o anumită notă de tristeţe, este înălţător, apare, ca în
tragedii, un puternic sentiment al destinului;
— la baladele populare lungi, între episoadele semnificative sunt lăsate
spaţii libere, sugerând o fragmentare pe părţi;
— degajă muzicalitate, prin versurile scurte, prin rimă (monorima sau
pereche), prin formulele conţinute;
— în structură, găsim antiteză (paralelism), simetrie, repetiţii;
— apar pasaje lirice, care dovedesc implicarea afectivă a naratorului;
— aparţinând literaturii populare, are trăsăturile acesteia: orală,
colectivă, anonimă, variată, naţională, sincretică.




                                „Paşa Hassan”

                              de George Coşbuc
                              — baladă cultă —


      O parte însemnată a creaţiei lui George Coşbuc evocă figurile
legendare ale unor eroi ai neamului. Decebal („Decebal către popor”), Gelu
(„Moartea lui Gelu”) sau Mihai Viteazul, care se impune în balada cultă
„Paşa Hassan”, publicată iniţial în revista „Vatra” (1894) şi republicată
în volumul „Cântece de vitejie” (1904).
      Ca multe alte opere culte, aceasta are o sursă de inspiraţie literară,
respectiv „Românii supt Mihai-voievod Viteazul” de Nicolae Bălcescu, mai
concret „Cartea a III-a” cu subtitlul „Călugărenii”, capitolul XVII, în
care Mihai este comparat cu semizeii cântaţi odinioară de Homer.
      Pornind de aici, în opera lui George Coşbuc se va instala fabulosul,
balada tinzând spre epopeic, prin dimensiunile supranaturale ale lui Mihai.
      Ca orice baladă, este o operă epică în versuri, de întindere medie (12
strofe a şase versuri), inspirată din trecutul glorios, care prezintă fapte
eroice: oştirea română condusă de Mihai dă o puternică lovitură armatei
otomane avându-i în frunte pe Paşa Hassan şi pe Sinan-paşa.
      Acţiunea baladei este simplă, lineară şi se desfăşoară dinamic şi
ascendent, punând în lumină personajele. Vagul temporal şi cel spaţial
aparţin lumii baladei, căci personajul principal pozitiv (Mihai) seamănă cu
eroii legendari.
      Ea începe în momentul în care Mihai pătrunde pe câmpul de luptă,
nimicindu-i pe turci sub ochii îngroziţi ai paşei, care stă „sub poala
pădurii”.
      Acţiunea va continua printr-o urmărire a paşei de către Mihai, cu
scopul de dezvoltare a conflictului, fie paşnic („Stăi, paşă, o vorba de-
aproape să-ţi spun”), fie prin lupta dintre ei, urmărire ce va spori
măreţia românului şi va acoperi de ridicol pe turc (el va scăpa prin fugă,
ca un laş, şi se va ascunde în corturi).
      Balada preia din structura basmului lupta dintre bine şi rău,
construind
personajele în antiteză. Mihai este reprezentantul binelui: el seamănă
iniţial cu un arhanghel a cărui armă („fulgeru-n mână”) va ucide „fiara.”
      Din puternica armată turcească nu va rămâne nimic: aceasta va cădea
„în mocirlă”, „val după val”, redusă la nimicul noroiului, sau se va
împrăştia „ca pleava vânturată”.
      Românul pare o forţă dezlănţuită a naturii, din comparaţiile „ca
volbura toamnei”, „ca lupu-ntre oi”, ca şi din metaforele „vine furtună”,
„e suflet de vânt”.
      El va deveni, astfel, un erou simbolic, civilizatorul, care are ca
obiectiv asigurarea păcii şi menţinerea independenţei.
      Numeroase hiperbole metaforice aduc în prim-plan portretul lui Mihai,
asemenea unui semizeu: „Sălbaticul vodă e-n zale şi-n fier, / Şi zalele-i
zuruie crunte, / Gigantică poart-o cupolă pe frunte, / Şi vorba-i e tunet,
răsufletul ger, / Iar barda din stânga-i ajunge la cer, / Şi vodă-i un
munte.”
      Dacă românul apare ca un personaj de mit, Hassan este minimalizat până
la grotesc, stârnind râsul cititorului:
      „Turbanul îi cade şi-l lasă căzut; / Îşi rupe cu mâna vestmântul, / Că-
n largile-i haine se-mpiedică vântul, / Şi lui i se pare că-n loc e ţinut.”
      Caricaturală este, mai ales, imaginea lui Hassan care „Aleargă de
groaza pieirii bătut / Mănâncă pământul.”
      Ca şi în vechile cântece bătrâneşti, Mihai este văzut de îngrozitul
paşă ca o întruchipare a naturii neîmblânzite, care îi distruge pe duşmani.
      În balade, uneori, la faptele eroice iau parte mulţimi. Şi aici, apar
românii, care „zboară” ca şi voievodul lor şi fac minuni de vitejie, în
antiteză cu turcii, care alcătuiesc o mulţime eterogenă, „-nvrăjbită”,
redusă curând la „tăriile plevei.”
      În concluzie, putem spune că lucrarea „Paşa Hassan” de George Coşbuc
este o baladă cultă, în care autorul valorifică trăsăturile de bază ale
cântecului bătrânesc şi evocă o figură legendară a istoriei noastre, ale
cărei dimensiuni o proiectează în mit.
      Muzicalitatea specifică a unui cântec este dată la Coşbuc în special
de perfecţiunea metrică, de ultimul vers, mai scurt, al strofei, de rimele
ingenios construite (a, b, b, a, a, b) şi de ritmul amfibrahic, ceea ce-l
confirmă pe poet ca „savant prin metrică”, cum spunea Pompiliu
Constantinescu.

      Caracteristicile unei balade culte :
                                BALADA CULTĂ:
— creaţie în versuri strofice;
— aparţine genului epic, autorul îşi exprimă indirect sentimentele şi
gândurile, cu autorul acţiunii şi al personajelor;
— nararea faptelor se face la persoana a III-a, dând impresia că naratorul
nu se implică (deşi prezenţa lui este simţită, în atitudinea faţă de
personaje);
— uneori, la început, se înfiripă un scurt dialog între solicitanţi şi cel
ce va zice balada;
— acţiune simplă, lineară;
— are subiect, cu momentele lui;
— relatează întâmplări neobişnuite (apare fabulosul), atât din trecut, cât
şi din prezent;
— conţine elemente reale, atestate istoric;
— personaje puţine (chiar două), prezentate în antiteză atât fizic cât şi
moral, personaje-simbol;
— personajele sunt atât umane, cât şi din regnul vegetal sau animal;
— accentul nu este pus pe acţiune, ci pe eroul pozitiv, care seamănă cu cel
din basmele populare/culte, având trăsături fantastice şi luptând pentru
întronarea binelui;
— este prezentă natura, cu rol simbolic şi participând la acţiune;
— unele mai păstrează o formulă introductivă sau o invocare a
menestrelului de a zice un cântec de demult, altele încep direct cu
descrierea cadrului întâmplării;
— unele includ în titlu sau în subtitlu termenul de „baladă”, altele nu;
— finalul, fie că reprezintă victoria, fie că exprimă înfrângerea eroului,
are ceva simbolic, măreţ (în ciuda, uneori, a tonului elegiac);
— strofele sunt egale ca număr de versuri, sau inegale, ultimele dispuse
însă, ca un refren; apar simetria, paralelismul (antiteza), repetiţia;
— degajă muzicalitate prin versificaţie (rimă, măsură — un vers mai scurt
dispus simetric, prin aşa-zisul refren, prin celelalte tehnici de
compoziţie;
— apar pasaje lirice, care dovedesc implicarea afectivă a naratorului;
— aparţinând literaturii culte, poartă amprenta trăsăturilor acesteia:
scrisă, originală, limbaj literar etc.
                            „Câinele şi căţelul”
                           de Grigore Alexandrescu
                                  —fabulă—
      Povestirea scurtă, în versuri sau în proză, în care scriitorul critică
defecte omeneşti, punându-le pe seama animalelor, plantelor sau obiectelor,
având valoare educativă, se numeşte fabulă.
      De obicei, în structura unei fabule, distingem două părţi:
      1) povestirea propriu-zisă („corpul”);
      2) morala (învăţătura, îndemnul, recomandarea) „sufletul”, aflată fie
la început, fie la mijloc sau la sfârşit.
      De regulă, povestirea are dimensiuni reduse şi se poate uşor
transforma într-o scenetă (mică piesă de teatru).
      La Grigore Alexandrescu, surprindem o evoluţie de la epic la dramatic:
povestirea este înlocuită cu dialogul viu şi, deşi el nu a scris piese de
teatru, fabulele lui apelează la mijloacele comediografului.
      Astfel, fabula „Câinele şi căţelul” debutează cu linia de dialog ce
anunţă monologul pompos al dulăului Samson pe tema egalităţii sociale, deci
se intră direct în subiect.
      Acesta se arată verbal, solidar cu toate „lighioanele” „măcar şi cea
mai proastă”, simbolizând pe oratorul demagog şi făţarnic, ce una susţine
şi alta face.
      Cu mult talent, autorul alege ca interlocutor „un bou oarecare”,
simbol al prostiei, deci al lipsei de păreri personale şi de replică.
      Amăgit (păcălit) de discursul dulăului, un căţel, Samurache
(simbolizând pe omul naiv) se apropie „să-şi arate iubirea”, numindu-l pe
acesta „frate”.
      Acest apelativ are un efect neaşteptat. Samson, „plin de mânie” îl
ameninţă cu o bătaie soră cu moartea şi îl jigneşte („lichea neruşinată”),
tăindu-i cheful de egalitate.
      Personajele animaliere aduse în scenă, de regulă puţine, (pentru că şi
acţiunea este simplă) câinele, căţelul, boul — ultimul fiind, de fapt,
spectator, dau la iveală aspectele negative ale conduitei umane, în special
pe cele specifice feudalismului, fiindcă autorul posedă „o ştiinţă a
conducerii acţiunii şi a distribuirii rolurilor, ca şi în mânuirea
limbii...”
      Altfel spus, „spectacolul” fabulei este pus în scenă cu un excelent
simţ al observaţiei morale, al situaţiilor, trecând peste formulele
introductive, asemănătoare cu cele din basme, prezente şi în alte fabule.
      Aşa cum observăm, acţiunea este simplă, lineară, petrecută într-un
singur plan, ca pe o scenă (imaginară).
      Locul şi timpul nu sunt precizate, semn că astfel de situaţii
(discursuri
demagogice, oameni făţarnici) vor exista mereu, oriunde, căci defectele
sunt eterne.
      Personajele sunt, de regulă, în antiteză totală. Astfel, cei doi
protagonişti se deosebesc atât fizic (Samson — dulău, Samurache — căţel),
cât şi moral: Samson, dornic de a parveni în societate, uzând de toate
mijloacele (falsă modestie, aroganţă violentă); Samurache, naiv, credul,
fire slabă, care trăieşte în umbra celor puternici.
      Chiar onomastica lor sugerează antiteza: „Samson” — personaj legendar,
puternic, impresionant. „Samurache” — sufixul „ache” de origine greacă,
sugerând prostia, ignoranţa (ca şi la A. Dandanache).
      Mesajul autorului transmis prin morală (cele două versuri, aşezate la
final, separat), este de a dezvălui contemporanilor (cititorului)
contrastul între ceea ce sunt şi ceea ce par mulţi dintre cei din jur, din
dorinţa de a parveni. Este un sfat indirect pentru cei slabi (naivi), de a
fi mai atenţi şi mai neîncrezători. „Aceasta între noi adesea o vedem, / Şi
numai cu cei mari egalitate vrem.”
      Întrucât importanţa cade pe mesajul educativ, figurile de stil sunt
puţine: metafore: „dulău de curte ce lătra foarte tare”, „lichea
neruşinată”; epitete: „capriţii deşarte”, „un bou oarecare”, „simplu
privitor”; enumeraţii: „(nu) mândrie, nici capriţii”; inversiuni: „aşa
vorbea deunăzi [...]”.
      În general, fabula conţine elemente caracteristice limbii vorbite,
replici vii, naturale (fireşti) dând oralitate stilului: exclamaţii,
interogaţii, întreruperi şi inversiuni.
      Aşa se explică şi metrica diferită a versurilor: 6-14 silabe, dând
impresia unei proze ritmate.
      În concluzie, putem spune că această operă literară aparţine, prin
caracteristicile ei, acestei specii literare.

                            „Bivolul şi coţofana”
                            de George Topârceanu
                                  —fabulă—
      Fabula este o specie literară epică, în versuri sau în proză, în
general scurtă, în care se critică defecte omeneşti puse pe seama
animalelor, plantelor sau altor elemente ale naturii, cu scopul îndreptării
acestora.
      Ca orice fabulă, aceasta este alcătuită din două părţi: povestirea
propriu-zisă, (în care apar personajele animale) şi morala.
      Povestirea este realizată prin două moduri de expunere: naraţiunea şi
dialogul.
      Locul nu este precizat, semn că astfel de întâmplări pot avea loc
oriunde. El poate fi dedus: daca personajul principal este un bivol, atunci
scena respectivă este un câmp de trifoi.
      Timpul nu este nici el precizat, semn că asemenea întâmplări sunt
permanente. Putem deduce că este vară, aşa cum sugerează versul: „... Că mă
apără de muşte, de ţânţari şi de tăuni... ... Şi de alte spurcăciuni...”
      Într-o zi, pe când un bivol păştea, cu o coţofană plimbându-se pe
spatele lui, a fost văzut de un căţel. Aceasta s-a gândit că, urcându-se şi
el pe spatele bivolului, ar scăpa de efortul de a se deplasa. Îndată ce
câinele a ajuns la locul mult dorit, bivolul a tresărit, dar i-a luat doar
câteva secunde să-şi revină după impactul cu inamicul şi „să-l răstoarne”,
„să-l ia în coarne” şi apoi să-l lase fără suflare „în trifoi.”
      Ca să-i fie de învăţătură, bivolul i-a ţinut căţelului o lecţie
verbală în care i-a explicat că el permite coţofenei să-i stea în spate,
deoarece îl apără de insecte.
      Morala este următoarea: nimeni nu face nimic pentru cineva pe gratis,
ci aşteaptă un serviciu în schimb.
      Observăm că acţiunea este simplă, ca în toate fabulele surprinzând
faptele esenţiale ale personajelor, în funcţie de care să putem deduce
caracterul acestora.
      Astfel, bivolul, deşi este „mare” mănâncă, deci face ceea ce este
specific rasei lui, sugerând că a ajuns puternic prin efort propriu.
      Coţofana, mică şi iute, aleargă după insecte, realizând două scopuri:
se hrăneşte, dar îl apără şi pe bivol, încât acesta îi permite să se plimbe
pe spinarea lui.
      Căţelul, aşa cum arată şi diminutivul, este mic, dar şmecher, gândind
numai cum să profite de alţii, fără să facă ceva util.
      Din comportarea animalelor, observăm că autorul le-a ales astfel încât
să semene bine cu anumite tipuri de oameni.
      Altfel spus, sub înfăţişarea şi comportarea acestor animale, noi putem
descoperi cu uşurinţă pe oamenii din jur, care au anumite defecte grave, de
care nu încearcă să scape. Deci, fabula are, prin excelenţă, o realizare
alegorică.
      Deoarece acţiunea este simplă, petrecută într-un singur loc (un câmp
cu trifoi) şi într-un timp scurt, personajele sunt puţine (trei) dintre
care numai două sunt implicate, concret, în acţiune: bivolul şi căţelul.
      Titlul ales de autor poate sugera un aspect frumos al relaţiilor
dintre oameni şi exprima o lungă prietenie. Din nefericire, aşa cum rezultă
din spusele bivolului, nu este o prietenie sinceră, ci bazată pe interes,
aşa cum reiese şi din morala fabulei.
      În concluzie, putem spune despre această lectură că este o fabulă în
versuri, deoarece întruneşte toate caracteristicile acestei specii
literare.
      Alături de George Topârceanu au mai scris fabule: Anton Pann, Alecu
Donici, Tudor Arghezi, însă cel mai mare fabulist rămâne Grigore
Alexandrescu, care a excelat în acest gen literar. Din creaţia lui amintim:
„Lupul moralist”, „Vulpea liberală”, „Boul şi viţelul”, „Câinele şi
căţelul”, „Atelajul eterogen” şi altele.

Caracteristicile unei fabule :
— aparţine genului epic, este populară sau cultă, în versuri sau în proză;
— de mici dimensiuni, întrucât naraţiunea este adesea înlocuită cu
dialogul: personajele se prezintă singure;
— povestirea scurtă se aseamănă cu o scenetă, cu puţine personaje, dar
reprezentative;
— locul şi timpul sunt vagi, întărind ideea că asemenea fapte se pot
petrece oriunde şi oricând;
— animalele (plantele, obiectele) sunt alese cu măiestrie, încât să redea
cât mai fidel, trăsăturile personajului pe care-l întruchipează: furnica —
omul harnic; greierele — omul leneş; vulpea — omul şiret; lupul — omul
lacom; boul — omul prost; căţelul — omul fricos; măgarul — omul încăpăţânat
etc.
— sub vălul alegoriei se descoperă lumea oamenilor cu defectele eterne;
— fiecare personaj este simbolic, deoarece redă un anumit tip uman, având
mai multe defecte, dar dintre toate unul este definitoriu;
— structura are două părţi:
a) povestirea redusă (scenetă) care aduce în faţa cititorului personajele
cu defectele lor;
b) morala (învăţătura), de regula scurtă, şi care se găseşte cel mai des în
final, dar şi la început sau în interiorul povestirii;
— limbajul folosit este unul comun, prozaic, fără prelucrări literare,
deoarece accentul este pus pe satirizarea defectelor;
— fabulele au rol instructiv, dar, mai ales, educativ (moralizator).

                    „Prâslea cel Voinic şi merele de aur”
                                 — rezumat -

      A existat odată un împărat care a avut în grădina lui un măr deosebit
care făcea fructe de aur. El nu a mâncat niciodată, însă, fructe coapte,
deoarece au fost furate în fiecare toamnă, de cum se pârguiau. Cei mai
vestiţi paznici au încercat să prindă pe hoţi, dar nu au reuşit. Fiul cel
mare al împăratului şi-a încercat norocul, dar fără folos. La fel s-a
întâmplat, în anul următor, cu cel mijlociu.
      Împăratul a hotărât să taie pomul, dar fiul cel mic, Prâslea, a
insistat să-l mai lase, ca să păzească şi el. Mai chibzuit decât fraţii
săi, el s-a aşezat între două ţepuşe ascuţite, care să îl trezească dacă va
adormi. Astfel, a reuşit să audă sosirea hoţului şi să îl rănească cu
săgeata. Când s-a luminat de ziuă, el a dus tatălui său doritele mere
coapte.
      Prâslea a pornit în căutarea hoţului, însoţit de fraţii săi şi a ajuns
la o prăpastie, prin care a coborât pe tărâmul celălalt, cu o frânghie. El
a dat peste palatele zmeilor şi le-a eliberat pe cele trei fete ţinute
prizoniere, apoi i-a ucis, în luptă dreaptă, pe zmei.
      Revenit la gura prăpastiei, el le-a trimis cu frânghia pe fete pe
tărâmul nostru şi a reuşit să-şi păcălească fraţii care voiau să-l ucidă,
legând un pietroi în locul lui.
      Rămas singur pe tărâmul celălalt, el a salvat puii unei zgripţuroaice,
care l-a răsplătit aducându-l în zbor, în lumea noastră.
      El s-a angajat ucenic la argintarul curţii şi a realizat obiectele
cerute de fata cea mică, fiind recunoscut şi chemat la împărat. Astfel, se
află adevărul, fraţii cei mari sunt ucişi de săgeţile ce le cad în cap, iar
Prâslea face nuntă cu fata cea mică şi preia cârma împărăţiei.

Caracteristicile unui basm popular :
— basmul este o operă literară epică, în general populară, fiind creată de
către un autor necunoscut (anonimă) sau cunoscut, transmisă prin viu grai
sau scris, din generaţie în generaţie, deci colectivă şi naţională
(răspândită, în diferite variante, pe întreg teritoriul ţării şi chiar
dincolo de graniţele ei), sau individuală (originală).
— în basm predomină fantasticul (supranaturalul, fabulosul): Soarele şi
Luna pot fi furate şi puse la loc pe cer după ce au stat într-o „culă”,
unii meri fac fructe de aur, oglinzile vorbesc, eroii se pot da de trei ori
peste cap prefăcându-se în ce doresc, furcile torc singure etc.
— nu numai întâmplările sau unele obiecte sunt fantastice, ci şi unele
personaje: zmeii, zmeoaicele, zgripţuroaicele, balaurii, Muma-Pădurii,
Diavolul, căpcăunii. Pentru a putea doborî aceste personaje fantastice,
eroul pozitiv este înzestrat cu unele puteri supranaturale: este foarte
curajos, foarte viteaz, putându-se lupta cu trei zmei şi învingându-i,
foarte inteligent, prevăzând şi evitând anumite situaţii neplăcute.
— de asemenea, el se poate metamorfoza (transforma) în ce doreşte:
Greuceanu, din basmul cu acelaşi nume, s-a transformat într-un porumbel,
pentru a se putea ascunde în copacul din curtea zmeilor şi a asculta sfatul
zmeoaicelor. Fiind depistat de acestea, s-a transformat, rapid, într-o
muscă, strecurându-se chiar în casă. Pentru a învinge pe Diavol, el se va
transforma, mai târziu, într-un paloş de oţel care loveşte singur;
— acţiunea basmului este complicată şi lungă, oferind eroului posibilitatea
punerii în evidenţă a tuturor capacităţilor sale, pentru a da cititorului
speranţa în victoria binelui;
— acţiunea se desfăşoară atât în lumea noastră, cât şi pe tărâmul celălalt,
unde locuiesc forţele întunericului, dar unde eroul ajunge foarte simplu,
coborând, uneori pe o simplă funie;
— dată fiind complexitatea acţiunii, personajele sunt numeroase, atât
principale cât şi secundare (episodice), atât pozitive, cât şi negative,
atât reale, cât şi fantastice;
— locul şi timpul nu sunt precizate niciodată (sunt vagi), întărind
cititorului ideea că astfel de fapte se pot petrece oriunde şi oricând,
căci temele basmelor sunt cele etern umane: iubirea, invidia, gelozia,
hoţia, lipsa de milă (înţelegere) a mamei vitrege etc.;
— alături de personaje umane, apar şi fiinţe himerice, animale (cai care
zboară mai sus decât norii, căci au mai multe inimi şi se hrănesc cu
jăratic şi care vorbesc cu eroul şi îi dau sfaturi bune; albine, fluturi,
peşti, raci, motani etc., toate înfăţişate alegoric şi care ajută forţele
binelui, şi balauri, zgripţuroaice, căpcăuni, draci, zmei, care vor răul);
— numeroase obiecte cu puteri miraculoase contribuie la desfăşurarea /
frânarea acţiunii: fus care înţeapă în deget pe prinţesă, producându-i somn
veşnic, perie aruncată înaintea duşmanului urmăritor ce se transformă într-
o pădure deasă, de netrecut, oglindă vorbitoare sau oglindă care, aruncată
înaintea urmăritorului, se transformă într-un alunecuş groaznic, furcă ce
toarce singură, mere de aur, de argint, de aramă ce se transformă în palate
şi invers etc., ca şi substanţe tămăduitoare (apă vie, apă dulce, apă
moartă);
— în textele basmelor apar cifre simbolice: 3: trei feciori, trei fete,
trei zmei, trei zmeoaice, trei încercări, trei palate, se dădu de trei ori
peste cap, merse trei zile şi trei nopţi etc.; 7: şapte ani, 77 de
paşi; 9: peste 9 mări şi 9 ţări, cu 99 oca(le); 100: 100 de ocale de apă,
100 bucăţi de carne, 100 de pâini;
— există în basme trei feluri de formule:
a) de început (iniţiale): „A fost odată ca niciodată...”; b) de mijloc
(mediane): Şi merse, şi merse, zi de vară până-n seară”; „Şi se luptară, şi
se luptară...”;
c) de încheiere (finale): „Şi-am încălecat pe-o şa / Şi v-am spus povestea
aşa” sau „Şi-am încălecat pe-o căpşună / Şi v-am spus o mare şi gogonată
minciună”;
— tema basmelor este eterna luptă dinte bine şi rău, dar acţiunea este în
aşa fel construită, iar eroul pozitiv este înzestrat cu toate puterile,
încât binele învinge întotdeauna, deci finalul este fericit.
— în încheiere, eroul se căsătoreşte cu aleasa inimii, făcând o nuntă ca în
poveşti, care durează chiar mai multe săptămâni şi care antrenează invitaţi
de pe tot globul pământesc.
— prin mesajul lor, pentru că redau omului optimismul, basmele sunt citite
sau ascultate cu plăcere, atât de copii, cât şi de adulţi;
— după origine, basmele pot fi populare şi culte; cele culte valorifică
trăsăturile specifice basmelor populare, dar prezintă anumite
particularităţi: un vocabular presărat, uneori, cu multe neologisme, mediul
citadin, numele personajelor, modernizarea procedeelor artistice,
diversificarea temelor, integrarea amplelor descrieri în naraţiune etc.

                         „Frunză verde magheran...”
                             — doină populară —
      Doina este o operă literară lirică, în versuri, specifică folclorului
românesc, prin care se exprimă toată gama de sentimente, ce este însoţită,
de obicei, de o melodie adecvată.
      Doina populară „Frunză verde magheran...”, este cunoscută şi sub
numele de „Mehedinţeanul”. Aceasta este culeasă de către Vasile Alecsandri
şi inclusă în volumul „Poezii populare româneşti”. Prin urmare, această
operă are autor anonim.
      Pentru a demonstra că această operă este populară, putem aduce câteva
argumente. Se pot observa versurile scurte, uşor de reţinut, pentru a putea
fi cântate, se observă prezenţa eului liric, care este voinicul
„mehedinţel”, care a fugit de la părinţi ca să colinde codrii şi să se
fortifice pentru a-i bate pe duşmanii ţării româneşti.
      Se întâlnesc mulţi termeni populari ca: „frunză verde (element din
natură)”, „cracă (creangă)”, „a împânzi (a acoperi)” etc.
      În poezie, versurile sunt egale, iar primul vers este şi titlul
poeziei (fapt ce se întâlneşte frecvent în doinele populare).
      Aceste afirmaţii demonstrează faptul că aceasta este o doină populară
haiducească şi, deci, o operă lirică, deoarece se întâlnesc verbe şi
pronume la persoana I singular (verb — „sunt născut”, pronume — „eu”, „în
mine”), iar versificaţia este proprie acestei specii literare.
      Strofele sunt inegale, versurile sunt scurte şi aproximativ egale,
rima este pereche, măsura versurilor este egală, cu excepţia ultimei strofe
care este de 8 silabe şi nu de 7 silabe ca restul, iar ritmul este trohaic.
      Nici figurile de stil nu lipsesc din poezie, acestea fiind foarte
numeroase. Se întâlnesc cele retorice ca: „Cine-a merge după el?”—
interogaţie retorică, „Aoleo! ce foc de dor!” — exclamaţie retorică, de
asemenea întâlnim şi metafore „frunzi de fag” (la ţară), „mă arde focul”
(nu se poate abţine), epitete „inima de oţel” (puternic, epitet metaforic)
„ţipă sufletul” (dorinţă nespusă) etc.
      În poezie, predomină dorinţa de a lupta pentru ţară, mândria de a fi
oltean, român şi oştean.
      Aceste sentimente sunt specifice ţăranului român. în poezie, eul liric
este orice ţăran român animat de dorul voiniciei. În acest fel am
demonstrat că poezia „Frunză verde magheran...” este o doină populară de
haiducie (de voinicie).
                                   „Doina”
                              de Octavian Goga
                               — doină cultă —
      Octavian Goga este scriitor ardelean, supranumit „Poetul pătimirii
noastre”, după unul din versurile poeziei „Rugăciune”, în care îşi exprimă
crezul său poetic.
      A cunoscut de mic copil problemele românilor din Ardeal, deoarece
tatăl sau a fost preot, iar în casa lor veneau oamenii să-şi spună durerile
şi să li se dea sfaturi, ba chiar să li se întocmească scrisori şi jalbe
(reclamaţii).
      Este cunoscut ca un poet mesianic abordând termeni religioşi, deoarece
pentru românii din Ardeal, singura speranţă a fost de multe ori, numai
Dumnezeu.
      Poezia „Doina” este în esenţă tristă, aşa cum arată şi vocabularul
folosit (a plânge, plâns, plânsoare, plânsete, lacrimi, a geme, patimă
etc.) Din cauză că nu a putut rezolva problemele conaţionalilor, a încercat
să-i aline cu versurile lui: „Plânsul strunei mele”, spunea el în poezia
„Plugarii” inclusă în volumul „Poezii” din 1905, în care el a prevăzut
izbucnirea Marii Răscoale Ţărăneşti din 1907.
      Doina este opera literară lirică în versuri, specifică folclorului
românesc, prin care se exprimă toată gama de sentimente, fiind însoţită de
obicei de o melodie adecvată.
      Octavian Goga îşi exprimă gândurile şi sentimentele cu ajutorul
cuvintelor (al modalităţilor literare şi al figurilor de stil), eul liric
fiind însuşi poetul.
      Doina este personificată într-o făptură omenească, o copilă (ca şi în
doina lui George Coşbuc), în ceva viu, care este mereu alături omului din
popor, alungându-i tristeţea, alungându-i dorul. Este ca o zână bună care
veghează asupra românilor.
      Pentru Octavian Goga, doina reprezintă un fior, care trece prin
sufletul românilor, de câte ori aud sunet de talangă, de câte ori ascultă
foşnetul pădurilor sau de câte ori culeg o floare, deci doina este un
element de permanenţă, parte componentă a poporului.
      Doina face parte din bogăţia spirituală a românilor: în vorbele şi
melodia ei s-au topit toate bucuriile şi toate necazurile poporului nostru.
      Această poezie nu are acţiune (naraţiune), nici personaje, în schimb
apare vocea eului liric (poetul), ca reprezentant al neamului, care îşi
exprimă direct sentimentele, creând un dialog imaginar cu doina, prin
intermediul procedeelor retorice (invocaţia şi interogaţia).
      Din poezie reiese că poetul este animat de mai multe sentimente, cum
ar fi: tristeţe, nostalgie, melancolie, jale, speranţă, durere, emoţie,
care dau tonul elegiac.
      Chiar din titlul poeziei (unul general) regăsim toată paleta de
sentimente specifice românului. Nota dominantă este una tristă, în special
în primele cinci strofe, căci poetului i se pare că doina este pe cale de
dispariţie, din cauza vremurilor zbuciumate, traversate de popor.
      Ultimele două strofe readuc încrederea în sufletul poetului. Acesta
speră că se va găsi într-un târziu, un călător care să transmită doina
peste veacuri.
      În ultima strofă, el speră în universalitatea doinei: „Şi-o lume-
ntreagă va începe.”
      Sub influenţa doinelor populare, s-au scris doine şi în literatura
cultă, de către poeţi ca: Octavian Goga, Vasile Alecsandri, Mihai Eminescu,
George Coşbuc, Tudor Arghezi, Nichita Stănescu, Ana Blandiana şi alţii.

      Caracteristicile unei doine populare :
                 Doina populară :
— specie a genului liric;
— în versuri, în general scurtă, astrofică sau cu strofe inegale;
— predomină rima pereche sau monorima, care sporesc muzicalitatea;
— titlul este lung, fiind, de regulă, primul vers;
— eul liric devine, în funcţie de tipul doinei, haiducul, tânărul
îndrăgostit, cel ce pleacă la oaste/război, exilatul, fata ce se mărită
etc.;
— deoarece sentimentele nu sunt în realitate separate, tot aşa apar ele şi
în doine, unul fiind predominant şi ajutând la categorisirea doinei;
— apare, pregnant, comuniunea omului cu natura;
— tablourile sunt în general dinamice, pline de viaţă, dezvăluind trăirile
intense ale eului liric, prin prezenţa persoanei I singular;
— se cântă într-un tempo larg, tărăgănat, având drept alte caracteristici
următoarele elemente structurale: scara unitonală, uneori redusă la un
număr mic de sunete; formule melodice tipice; ritm liber nesimetric, cu o
emisiune vocală specifică diferenţiindu-se de la o regiune la alta; versul
nu este definitiv legat de o melodie, astfel încât un text poate circula pe
mai multe melodii, după cum o melodie poate primi mai multe texte;
îmbinarea versurilor cu melodia nu este totuşi, arbitrară, în aceasta
constând creaţia decisivă a autorului/autorilor.
— ca melodie, doina are un caracter unitar, constituind, în unele regiuni
(precum Ţara Oaşului sau Maramureşul) unicul tip de melodie cunoscut pentru
cântecele profane;
— astăzi, ea se mai numeşte şi cântec lung, prelung, de coastă, de frunză
şi circulă în toată ţara.
      Caracteristicile unei balade culte :
      Doina cultă :
— specie a genului liric;
— în versuri, în general lungă, în strofe egale sau inegale;
— întâlnim rimele de tip popular (pereche, monorimă) dar şi pe cea
încrucişată;
— poartă ca titlu, deseori, „Doina”;
— eul liric este, în general, poetul, poetul-cetăţean care dă glas
sentimentelor întregului popor;
— ca şi în realitate, sentimentele sunt prezentate în întrepătrunderea lor,
unul singur fiind, adesea, predominant;
— se deprinde ideea veşniciei doinei, în strânsă legătură cu cea a
poporului;
— în perioada contemporană, au început să apară, ca specii înrudite
cântecul tradiţional sau cel modern (considerate de unii subcompartimentări
interioare ale acesteia), romanţele şi cântecele de lume, în ultimele
decenii ale secolelor al XVIII-lea, al XIX-lea şi al XX-lea. Dintre
creatorii acestora menţionăm pe: Anton Pann, lancu Văcărescu, Costache
Conachi, Dimitrie Bolintineanu, lon Minulescu.
                                   „Iarna”
                            de Vasile Alecsandri
                                 — pastel -
      Criticul literar Titu Maiorescu aprecia că „Pastelurile” lui
Alecsandri sunt „cea mai mare podoabă a poeziei lui Alecsandri, o podoabă a
literaturii române îndeobşte.”
      „Pastelurile” lui Alecsandri prezintă toate anotimpurile anului,
dintre care cel mai bine surprins este iarna, care îl impresionează pe poet
prin fenomenele ei, expresii ale forţei cosmice dezlănţuite: „Iarna”,
„Miezul iernei”, „La gura sobei”, „Viscolul”, „Gerul”, „Sania”, „Bradul”.
      Pastelul „Iarna” este considerat de critica literară drept una dintre
cele mai frumoase poezii ale lui Vasile Alecsandri şi una dintre cele mai
reuşite opere lirice peisagiste.
      Titlul este simplu, alcătuit dintr-un substantiv comun, folosit la
singular şi articulat enclitic, dând impresia a ceva cunoscut. Prin
tablourile lui, acest pastel prezintă o iarnă tipic românească, cu pământul
acoperit de mantia de nea.
      Din cele patru strofe a patru versuri, se pot desprinde trei tablouri,
în funcţie de imaginile vizuale predominante: 1. Ninsoarea abundentă; 2.
întinderea pustie; 3. Triumful soarelui (Trezirea la viaţă).
      Din această structură rezultă că viaţa îşi continuă cursul, în ciuda
asprimii anotimpului. Primul tablou este unul cosmic, amplu, cuprinzând
primele două strofe. Imaginile vizuale predomină: ninge des, ca prin sită,
aşa cum sugerează verbul „cerne”, încontinuu; „norii de zăpadă” sunt imenşi
alcătuind „troiene” şi ameninţând pământul cu o avalanşă.
      Chiar dacă este îngrijorător, tabloul este unul frumos, specific
iernii, colorat în alb: „Fulgii zbor, plutesc prin aer ca un roi de fluturi
albi.”
      De la încântare, eul liric trece treptat la îngrijorare, deoarece
stratul de zăpadă devine din ce în ce mai gros: „Ziua ninge, noaptea ninge,
dimineaţa ninge iară”. Imaginea soarelui „palid” care este acoperit rapid
de nori, aduce eului liric nostalgia după anii tinereţii. „Fiorii de
gheaţă” ai ţării la contactul cu „recii fulgi de nea” se repercutează şi în
sufletul eului liric şi al cititorului.
      Al doilea tablou este tot monocolor, alb, înfăţişând un peisaj pustiu,
un adevărat „ocean de ninsoare” din care a dispărut orice formă de viaţă:
„Tot e alb, pe câmp, pe dealuri, împrejur, în depărtare”. Eul liric
trăieşte o stare de nelinişte în faţa peisajului măreţ, dar fără viaţă: „Se
văd satele pierdute sub clăbuci albii de fum.”
      Ultimul tablou (ultima strofă) readuce calmul şi buna dispoziţie:
apariţia „doritului” soare aduce viaţa: „o sanie uşoară trece” răspândind
„clinchete de zurgălăi.”
      Imaginea finală ne poate duce cu gândul la cetele de colindători care
înfruntă vitregia vremii pentru a ura gospodarilor, sporind pitorescul
tabloului.
      Primul tablou a fost unul cosmic, al doilea unul teluric, iar ultimul
combinat, toate trei având drept culoare predominantă albul.
      Ca în majoritatea pastelurilor lui Alecsandri, şi în acesta predomină
imaginile vizuale (statice); abia în final apare mişcarea (dinamică).
      În concluzie, putem spune că poezia „Iarna” este un pastel, în care
iluzia se împleteşte cu realitatea, creionând un peisaj tipic anotimpului
rece.
Trăsăturile unui pastel : 
— specie literară lirică, în versuri (elemente de pastel apar şi la
prozatori precum Mihail Sadoveanu, considerat un poet în proză — în 1925,
Eugen Lovinescu afirma: „Sadoveanu este, poate, cel mai puternic poet la
naturii”, dar şi alţi prozatori;
— eul liric îşi exprimă direct sentimentele, influenţate de aspectul
naturii;
— se desprind, deci, sentimentele eului liric: admiraţie, veneraţie, extaz,
încântare, tristeţe, melancolie, nostalgie etc.;
— ca mod de expunere, predomină descrierea în versuri;
— nu apare acţiunea în sine, ci găsim elemente de mişcare (dinamice),
necesare descrierii;
— dacă apar personaje, ele nu sunt implicate în acţiune, ci completează
tabloul / tablourile;
— deoarece termenul de „pastel” este comun şi picturii, apar tablourile de
natură, de altfel, termenul de „tablou” (din fr. tableau) este utilizat în
special în pictură, de unde a fost transferat în literatură indicând
„fixarea unei imagini”, sintetizând o serie de elemente semnificative;
— aparţinând genului liric, întâlnim frecvent imagini poetice, termeni cu
sens figurat, deci numeroase figuri de stil;
— imaginile poetice pot fi vizuale, auditive, olfactive, chinestezice etc.,
şi rezultă din utilizarea anumitor părţi de vorbire cu rol stilistic, din
construcţii cu sens figurat;
— dintre elementele stilistice, frecvente sunt epitetele
cromatice, necesare redării culorii predominante a tabloului/tablourilor:
„zale argintie, umeri dalbi” (Vasile Alecsandri), „norii suri, brumă
argintie” (Octavian Goga), „mugur alb şi roz şi pur” (George Bacovia) etc.;
— titlul este sugestiv, indicând elementul descriptiv: „Iarna”, „Toamna”,
„Primăvara”, „Vara”, „Viscolul”, „Gerul”, „Sania”, „În miezul verii”,
„Oaspeţii primăverii”, „Vestitorii primăverii”, „Iarna pe uliţă”, „Balta”,
„La gura sobei”, „Malul Siretului”; se pot întâlni şi elemente ce denumesc
sărbătorile din viaţa poporului şi repere agrare (cositul, secerişul,
„glasul” morilor). Unii pastelişti îşi intitulează respectivele creaţii
chiar „Pastel”: George Coşbuc, George Topârceanu etc.;
— în majoritatea pastelurilor, apare comuniunea omului cu natura;
— natura este personificată, umanizată, în multe pasteluri luând
înfăţişarea unei fete (alegorie);
— în multe pasteluri, apar elemente de imn, de odă, de meditaţie.
                            Deşteaptă-te, române!

      Andrei Muresanu(1826 – 1863), poet şi publicist  ardelean,  aparţinând
generaţii de la 1848, a fost cunoscut mai ales  prin  poezia  „Un  răsunet”,
publicat în nr. 25 din 21 iunie 1848 al revistei „Foaie pentru minte,  inimă
şi literatură”, alături de prima parte  a  Proclamaţiei  de  la  Islaz,  act
fundamental al Revoluţiei din Ţara Românească.

      Aceasta creaţie este un răspuns, o replică  sau  un  ecou,  adică  „un
răsunet” la poezia „Către  români”,  (Deşteptarea  României)  a  lui  Vasile
Alecsandri, publicată anterior (cu patru numere înainte) în aceeaşi  revistă
braşoveană, ulterior titlul ei fiind schimbat în „Deşteaptă-te, române!”
      Poezia fost pusă pe muzică de Anton Pann  (după  alte  păreri,  de  un
ucenic al acestuia sau de  poet  însuşi)  şi  a  fost  adoptată  ca  imn  al
revoluţionarilor romani de la 1848, a răsunat pe  câmpia  libertăţii  de  la
Alba-Iulia (1918), iar după Revoluţia din Decembrie 1989   a  devenit  imnul
naţional al României.
      Titlul este constituit din verbul „a se deştepta” la imperativ,  urmat
de substantivul „român” în cazul vocativ, cu valoare de sinecdocă,  deoarece
prin român poetul înţelege întreaga naţiune.
      El este reluat cu  forma  identică  şi  în  primul  vers  al  poeziei,
exprimând mesajul şi ideea centrală a acesteia  –  îndemnul  la  deşteptarea
naţională, la lupta împotriva tiraniei, pentru  libertatea  socială,  pentru
unitatea  şi  independenţa  naţională.  Poetul  susţine  deci  trezirea   şi
smulgerea din robie a poporului român şi îi prevede  astfel  un  viitor  mai
bun, câştigat prin luptă şi jertfă. De aceea şi Eminescu, care l-a  ales  pe
poet ca erou al unui poem  al  sau,  îl  considera,  în  „Epigonii”,  „Preot
deşteptării noastre, semnelor vremii profet”, el  fiind  cel  care  „scutură
lanţul” şi „cheamă patria să-nvie”.
      Poezia, în întregimea sa, este constituită dintr-o suită de îndemnuri.
Mai întâi, poetul  îi  îndeamnă  pe  români  la  deşteptarea  naţională,  la
trezirea din robie şi la acţiunea pentru a-şi croi un nou destin, prin  care
să-i impresioneze chiar pe duşmani (“La care  să  se-nchine  şi  cruzii  tăi
duşmani!”).
      Cu acelaşi ton ultimativ („acum  ori  niciodată”)  este  adresat  apoi
tuturor românilor îndemnul de a dovedi prin fapte ca sunt urmaşii  demni  ai
romanilor, un popor mândru, curajos şi  viteaz,  simbolizat  prin  împăratul
Traian.
      Poetul îşi argumentează apoi îndemnul la luptă, prin  solidaritate  şi
unitatea  întregului  popor,  care  este  gata  să  se   jertfească   pentru
dobândirea libertăţii. Ideea aceasta este exprimată prin comparaţiile  „stau
ca brazii-n munte”, „sar ca lupii în stâne”, prin hiperbola  „sute  de  mii”
şi prin  enumeraţiile  din  ultimul  vers  al  strofei  a  treia:  „Bătrâni,
bărbaţi, juni, tineri, din munţi şi din câmpii”.


                 Demonstraţia că poezia „Deşteaptă-te române !” este imn:


      Andrei Muresanu a rămas cunoscut ca autor al poeziei „Un răsunet”,
publicată pe foi volante în 1848 şi devenită marşul revoluţionarilor români
din Transilvania. Sub titlul de „Deşteaptă-te române !”, aceasta
„Marseilleza a romanilor”, cum o numea N. Bălcescu, a redevenit imnul de
stat al României după 1989, fiind cântat pe melodia lui Anton Pann.

      Imnul este specia solemnă a genului liric, destinată a fi cantată, în
care se exprimă sentimente de preţuire faţă de un eveniment deosebit, o
idee, un erou.

      Înaltele idei de iubire faţă de patrie şi de libertate exprimate într-
un mod atât de pregnant în “Deşteaptă-te, române !” au făcut ca poezia lui
Andrei Mureşanu să aibă un ecou nu numai în contextul istoric în care a
fost creată, ci să dăinuie peste un secol în memoria afectivă a românilor,
care au ales-o să le reprezinte ţara în mod oficial, alături de drapelul
tricolor. Poezia este alcătuită din 11 catrene, cu ritm iambic, rimă
încrucişată, şi măsura de 13-14 silabe.

      „Deşteaptă-te, romane!” aparţine genului liric pentru că
sentimentele autorului sunt exprimate în mod direct. Eul liric apare prin
folosirea persoanei I, nr. plural pentru că acesta se include în poporul
român: „jurăm că vom da mana”, „să ne răpească limba”. Poezia se remarcă
printr-o bogăţie a figurilor de stil, metafore, epitete, comparaţii,
enumeraţii care subliniază mesajul transmis încă din titlu, patriotismul
şi dorinţa de independentă.

      Exprimarea directă a autorului este dovedită şi de prezenţa unor
substantive în vocativ: „române, măreţe umbre, preoţi, români din patru
unghiuri” şi a unor verbe la imperativ : „deşteaptă-te”, „priviţi”, „uniţi-
vă”, etc., în felul acesta poetul adresând şi anumite îndemnuri şi dând
poeziei un ton solemn, o altă trăsătură a imnului.

      Poetul îndeamnă mai întâi la deşteptare naţională şi la acţiune:
„Deşteaptă-te, române, din somnul cel de moarte “, „croieşte-ţi altă
soartă”.

      Este adresat apoi îndemnul ca românii să dovedească prin fapte că
sunt urmaşii demni ai romanilor, ca spre final să-şi facă prezenţa
îndemnul la unitate naţională („români din patru unghiuri / uniţi-vă-n
simţiri”).

      Fiind un imn, poetul vorbeşte în această poezie şi despre idealurile
de unitate naţională şi libertate al poporului. Astfel romanii sunt uniţi
şi gata să sară „ca lupii în stâne” (comparaţie) pentru apărarea patriei
,iar opţiunea lor este una singură (Viaţa-n libertate, ori moarte ! striga
toţi”), preferând moartea glorioasă unei robii umilitoare („Murim mai bine-
n luptă cu glorie deplină / Decât să fim sclavi iarăşi pe vechiul nost
pământ”).

      Poetul apelează la evocare ,vorbind despre neîmplinirea idealului de
unitate naţională (inversiunea şi epitetul „oarba neunire”) pe care jură
să-l ducă la îndeplinire contemporanii („jurăm să fim pururea fraţi”),
despre robia îndurată de-a lungul anilor pe care românii n-o  mai acceptă
sub nici o formă (inversiunile „vii nu o primim”, „dar morţi ,numai o
dăm”).

      Ca în orice imn îşi fac loc şi aici invocaţiile şi exclamaţiile
retorice: „Deşteaptă-te, române!”, „Priviţi, măreţe umbre “, „N-ajunge
despotismul…”, N-ajunse iataganul …”,etc.

      Autorul pune în evidenţă unele trăsături ale poporului nostru :
curajul, vitejia, dorinţa de libertate, de unitate, dragoste de patrie .

      Fiind o operă lirică care prezintă preţuirea faţă de ideile de
libertate şi unitate naţională, prin puternica implicare a eului liric
„Deşteaptă-te, române!” este un imn.

                           „O scrisoare pierdută”

                             de I. L. Caragiale
                                 — comedie —
      Comedia este opera dramatică în care se prezintă pe toată durata
situaţii şi personaje comice, având, de asemenea, un final hazliu. Opera
dramatică (piesa de teatru) este creaţia literară, în proză sau în versuri,
care este destinată jucării pe scenă de către actori, în faţa
spectatorilor, deci construită preponderent cu ajutorul dialogului.
      Ca orice operă dramatică „O scrisoare pierdută” este alcătuită din
acte (şi anume patru), având un număr variabil de scene: primul are opt
scene, al doilea paisprezece, al treilea şapte, iar ultimul paisprezece,
precedate de lista personajelor.
      Are subiect, deci acţiune, cu toate cele cinci momente ale ei:
expoziţiunea ne introduce în lumea alegerilor de deputaţi dintr-un oraş
oarecare de munte, semn că astfel de incidente pot apărea oriunde şi
oricând, dacă alegerile nu se desfăşoară corect, într-un an neprecizat, dar
considerat de critica literară a fi 1883.
      Intriga este reprezentată de pierderea unei scrisori compromiţătoare
de către Zoe, soţia lui Trahanache (cel mai important dintre personajele
oraşului) şi amanta prefectului.
      Acţiunea este simplă, surprinzând mult comic de situaţie, deoarece
această scrisoare este găsită de cine nu trebuie, şi anume de Cetăţeanul
turmentat, furată de Caţavencu şi folosită pentru a i se susţine
candidatura; pierdută şi de acesta într-o încăierare, ajunge în mâinile
aceluiaşi Cetăţean turmentat, care, obsedat de conştiinţa lui de fost
poştaş, o predă „andrisantului”, fără nici o pretenţie.
      Punctul culminant este redat de sosirea trimisului de la centru,
Agamemnon Dandanache, care strica planurile celor din oraş. El ajunsese
candidat tot prin şantaj, deoarece deţinea o scrisoare importantă pe care
voia să o folosească cât mai mult.
      Ca în orice comedie, finalul este hazliu: după ce reprezentanţii celor
două partide rivale s-au insultat, s-au ameninţat şi s-au luat la bătaie,
În final toţi se împacă, se îmbrăţişează în sunetele muzicii, ca şi cum
alegerea lui Dandanache ar fi fost o victorie, fără ca remarca lui
Tipătescu „ce lume... ce lume” să o umbrească.
      Comedia este o piesă de teatru în care se critică defectele, de aceea
toate personajele joacă roluri negative, producând, astfel, râsul
cititorului sau spectatorului. Cu alte cuvinte, este vorba de prezenţa
comicului şi diversitatea mijloacelor prin care I.L. Caragiale reuşeşte să-
l realizeze.
      În primul rând, apare comicul de caracter. Personajele atrag atenţia
asupra caracterului lor: Tipătescu, prefectul, imoral, corupt, impulsiv, cu
gesturi tragi-comice, şi de parcă toate acestea nu ar fi îndeajuns, se lasă
şi influenţat de către Zoe.
      De asemenea, Trahanache atrage atenţia asupra lui: îşi dă seama că
este încornorat, dar acceptă situaţia. Dar nici Caţavencu nu se lasă mai
prejos, căci prin mulţimea de funcţii, ca şi prin felul în care le obţine,
dovedeşte că nu are caracter.
      În al doilea rând, ar fi comicul de situaţie, care se caracterizează
prin pierderea în mod repetat a scrisorii şi găsirea ei de cine nu trebuie,
ca şi triunghiul conjugal imoral din care fac parte Zoe, Trahanache şi
Tipătescu. Comicul de limbaj este prezent permanent, în special în scena
discursului: anacolutul, asocieri de termeni, neologisme greşit folosite:
„bampir, renumeraţie”, repetări şi confuzii: „lupte seculare care au durat
30 de ani... (Caţavencu)”; „O semnăm şi o dăm anonimă” (Farfuridi şi
Brânzovenescu).
      Comicul de moravuri este realizat prin înfăţişarea relaţiei dintre
Tipătescu şi Zoe, prin felul în care se pregătesc şi se desfăşoară
alegerile, sau se obţine victoria.
      Este aşadar, atât vorba despre moralitatea vieţii de familie, cât şi
de cea politică, iar corupţia politicienilor îmbracă o diversitate de
forme.
      Acestor forme de comic li se alătură comicul de nume. Spre exemplu
„Trahanache” sugerează amânarea, tergiversarea, decrepitudinea, bătrâneţea,
iar „Caţavencu” este cel care se agaţă cu disperare de orice pentru a-şi
atinge scopul, se agită şi „căţăie” (flecăreşte), fiind tipul demagogului
lătrător.
      „Farfuridi” şi „Brânzovenescu”, prin aluzia culinară a numelor
sugerează inferioritatea, vulgaritatea, pe când „Dandanache” ne duce cu
gândul la dandanaua pe care o produce prin apariţia lui.
      Alăturat lui Agamemnon, nume ilustru din mitologia greacă, cu formă de
diminutiv — Agamiţă — şi pronunţat de Trahanache „Gagamiţă”; numele
Dandanache reliefează şi ramoliţia celui care îl poartă.
      „Pristanda” îşi trage numele de la un joc moldovenesc, care sugerează
zbaterea permanentă şi inutilă, fără a ajunge undeva, la un rezultat, sau
exprimă ideea că e capabil să joace aşa cum i se cântă; numele lui
„Tipătescu”, derivat de la interjecţia „tipa-tipa” redă longevitatea lui în
funcţie, deşi nu este potrivit pentru ea.
      În concluzie, putem spune că „O scrisoare pierdută” este o comedie,
cea mai valoroasă din dramaturgia românească, după unii critici literari, o
comedie de moravuri care surprinde atmosfera alegerilor pentru Camera
Deputaţilor, „dintr-un judeţ de munte”, dintr-o campanie oarecare, semn că
ea reflectă situaţii tipice.

                   Caracterizarea unui personaj principal
                            — Ştefan Tipătescu —
                din „O scrisoare pierdută” de I.L. Caragiale

      Ştefan Tipătescu este un personaj principal, individual, masculin
aparţinând comediei „O scrisoare pierdută”, al cărei autor este Ion Luca
Caragiale. La început, autorul prezintă lista personajelor, punându-le în
ordinea importanţei în acţiune şi menţionând la fiecare, funcţia pe care o
deţine (identitatea).
      Tipătescu apare primul pe .listă, de unde rezultă că are rolul cel mai
important în comedie. El este prefect al judeţului. Din text, aflăm că el
este prietenul lui Zaharia Trahanache şi în acelaşi timp amantul lui Zoe,
soţia acestuia. (Despre aceste trei personaje se spune că alcătuiesc un
triunghi conjugal imoral).
      Este personaj tipic pentru cei cu funcţie administrativă: conduce
judeţul ca pe propria lui moşie. Funcţia de prefect îi dă putere, bani şi
confort.
      Personajul Tipătescu este caracterizat direct de către Pristanda:
„Moşia, moşie, foncţia, foncţie, coana Joiţica, coana Joiţica” (trai,
neneaco, pe banii babachii) dar şi de Trahanache: „Bun băiat, dar iute”,
deci nepotrivit pentru funcţia cea mai importantă din judeţ.
      Mai presus de toate, acesta nu are cultura şi nici exprimarea
potrivite
funcţiei: „Caraghioz”; „paişpe”; „cinşpe”; „bampir”. Îi dispreţuieşte pe
cei din jur, considerându-se superior, devine orgolios, folosind repetat
despre alţii, cuvântul „mizerabil” cu toate sinonimele sale.
      Este impulsiv, atât în vorbe: „mişel, murdar, infam”, cât şi în fapte:
îl zgâlţâie şi îl ameninţă pe cetăţeanul turmentat, ca de altfel şi pe
Caţavencu.
      Tipătescu are şi el o slăbiciune, pe Zoe Trahanache, dar se pare că
sentimentul nu este reciproc, Zoe având această relaţie cu el doar pentru
că era obsedată de putere.
      Este făţarnic, deoarece îşi cunoaşte interesele: acceptă toate
greşelile lui Pristanda pentru a şi-l face devotat. Are inteligenţă cât să
priceapă cum stau lucrurile în jurul lui: „Dacă nu curge, pică” îl
ironizează pe Pristanda, aluzie la faptul că acesta mai ciupeşte câte ceva
pentru a-şi spori venitul.
      El nu are demnitate, devenind ridicol în numeroase situaţii: îşi
înşală prietenul, care îl ajutase să obţină această funcţie, nu se avântă
în jocul politic, dar se mulţumeşte cu funcţia pe care o are şi cu situaţia
faţă de soţii Trahanache, deoarece preferă confortul.
      Ştefan Trahanache are o fire slabă, care se doreşte puternică, dovadă
accesele lui de furie şi faptul că este manevrat de o femeie „căreia nu
poate să îi reziste.”
      El este prefect cu numele, căci în realitate, judeţul este condus de
Zoe. Chiar cei din partidul lui (Farfuridi şi Brânzovenescu) observă că el
joacă permanent teatru, că se preface, dar nu reuşeşte să îi convingă pe
cei din jur: „Ce roşu s-a făcut, e galben!”
      Are dese situaţii în care-şi pierde firea, căci se simte neajutorat.
Altfel spus el este mintea, iar Pristanda este braţul lui, cel care îi
execută orbeşte ordinele. Face abuz de putere (funcţie): cenzurează
corespondenţa, telegraful funcţionează după cum vrea el, îi arestează pe
cetăţeni fără un motiv întemeiat (Caţavencu).
      Se îndrăgosteşte sincer de Zoe şi de teamă să nu se dezvăluie
identitatea celui care a scris compromiţătoarea scrisoare de dragoste, îi
propune acesteia să fugă în lume, împreună. Nici faptul că aceasta îi
aruncă o replică plină de luciditate („Eşti nebun? Dar poziţia ta?”) nu îl
trezeşte la realitate: el joacă după cum îi cântă Zoe, eliberându-l pe
Caţavencu şi hotărând să îi susţină candidatura, chiar dacă reprezentanţii
partidului, Farfuridi şi Brânzovenescu, îl bănuiesc de trădare.
      În concluzie, putem spune că şi el este un personaj reprezentativ ca
şi celelalte, care înţelege defectele societăţii, dar pe care nu încearcă
să le combată mulţumindu-se cu constatarea: „Ce lume... ce lume!” din
finalul piesei.
                   Caracterizarea unui personaj principal
                           — Zaharia Trahanache —
                din „O scrisoare pierdută” de I. L Caragiale
      După cum precizează autorul, Zaharia Trahanache este „prezidentul
Comitetului permanent, Comitetului electoral, Comitetului şcolar,
Comiţiului agricol şi al altor comitete şi comiţii”, fiind unul dintre
stâlpii locali ai partidului aflat la putere, alături de Farfuridi şi
Brânzovenescu.
      Trăsătura dominantă a lui este „ticăiala” (încetineala) ilustrată atât
de remarcabila formulă „Ai puţintică răbdare!”, cât şi de numele
„Trahanache”, provenit de la „trahana”, (o cocă moale) şi „Zaharia”, care
ne duce cu gândul la „zahariseală” (ramolisment).
      „Venerabilul” este calm, liniştit, imperturbabil, cu gândire plată şi
un temperament formal, dar este viclean, ştie să disimuleze şi să manevreze
cu abilitate intrigi politice.
      Când el şi ai săi sunt şantajaţi, nu se agită, ci, abil, răspunde cu
un contraşantaj descoperind o poliţă falsificată de Caţavencu.
      Cu aceeaşi abilitate politică, îi combate şi pe Farfuridi şi
Brânzovenescu care îl bănuiesc pe prefect de trădare şi care ajung apoi să
creadă despre Trahanache că: „E tare... tare de tot... Solid bărbat.”
      Recunoaşte imoralitatea şi corupţia la nivelul societăţii: „o
soţietate fără moral şi fără prinţip'', dar practică înşelătoria şi frauda,
falsificând listele de alegători.
      El nu admite însă imoralitatea în sânul familiei şi de aceea refuză să
creadă, din convingere, sau din „enteres” şi diplomaţie, în autenticitatea
scrisorii trimise de Tipătescu soţiei sale.
      Principiul lui politic este de a respecta ordinele celor de la centru:
„noi votăm candidatul pe care îl pune partidul întreg.”
      Gândirea şi cultura lui generală şi politică se rezumă la spusele
fiului său, student, care exprimă în fond tot o platitudine: „unde nu e
moral, acolo e corupţie, şi o soţietate fără prinţipuri va să zică că nu le
are!”
      Zoe reprezintă pentru el un „viţiu” sentimental, încât se preface că
nu observă adulterul acesteia, considerând-o mai mult soră decât nevastă.
      Pentru a face plăcere lui Zoe, l-a susţinut pe Tipătescu în funcţia de
prefect al judeţului, deşi este conştient că acesta nu este potrivit
funcţiei, fiind impulsiv: „bun băiat, dar iute.”
      Ridicolul lui sporeşte prin faptul că, deşi este greoi, atât la trup
cât şi în gândire, el ocupă cele mai importante poziţii din judeţ, o
multitudine de funcţii dintre care pe unele nici nu le cunoaşte, ceea ce
întăreşte ideea că, în acea societate, nu se apreciază valorile, ci
„enteresul”.
      Incultura lui este evidentă în multe situaţii (mai ales atunci când
citează cuvintele fiului său de la facultate, dar şi prin greşelile
fonetice şi lexicale pe care le face şi care sporesc ridicolul
personajului: „viţiu, soţietate, enteres.”
      În concluzie, putem spune că Zaharia Trahanache este unul din
personajele principale individuale ale acestei comedii, tipul
politicianului abil, care sub masca unei amânări permanente îşi realizează
interesele.

                    Caracterizarea unui personaj secundar
                          — cetăţeanul turmentat —
                din „O scrisoare pierdută” de I. L Caragiale
      Acesta este un personaj individual masculin, secundar, anonim,
reprezentând pe orice alegător de oriunde şi din orice vreme, derutat de
jocul politic, ţesut în jurul alegerilor.
      Cetăţeanul turmentat îşi cunoaşte dreptul de alegător, dar nu poate să
şi-l exercite corect, deoarece este derutat, căci partidele politice nu au
programe distincte, ci oscilează în funcţie de interes.
      Deşi apare mai târziu pe scenă, fiind şi „turmentat” atât la propriu
cât şi la figurat, el înţelege jocul politicienilor, întrebând în
permanenţă: „Eu cu cine votez ?”
      El este turmentat la propriu, în sensul că este băut, drept dovadă
stând gesturile lui, mişcările împleticite pe care i le surprinde chiar
autorul, sughiţul repetat pe care nu şi-l poate stăpâni şi vorbirea
dezlânată.
      Prin această caracteristică, el oferă cititorului (spectatorului),
ocazia să afle una din metodele la care recurgeau politicienii pentru
influenţarea alegătorilor: băutura. Cetăţeanul turmentat i se adresează lui
Caţavencu aluziv şi ironic în acelaşi timp: „Nu mai mergem la o ţuică?”
      Turmentarea lui este în cea mai mare parte una figurată, expresie a
confuziei sociale, aşa cum singur mărturiseşte (prin autocaracterizarea;
„Nu sunt turmentat — spune el zâmbind — coano Joiţico... Las că ne
cunoaştem noi... Mă cunoaşte conu Zaharia de la unsprezece februarie.”
      Tot din autocaracterizare, aflăm date despre trecutul lui şi statutul
său social: fusese poştaş, de unde provine şi dorinţa de a înapoia
scrisoarea buclucaşă lui Zoe („andrisantului”), ceea ce şi face, în mod
gratuit.
      El sporeşte comicul de situaţie prin prezenţă şi prin gafele pe care
le face, dovadă a dezinformării alegătorilor.
      Ca orice personaj de comedie, el este negativ, dar este singurul la
care se găseşte o doză de sinceritate, care îl face simpatic şi este
considerat ca fiind singurul dezinteresat.
Trăsături caracteristice unei creaţii dramatice :
— genul dramatic cuprinde atât creaţii orale (populare); vicleimul, irozii,
jocurile cu măşti şi păpuşi, cât şi scrise (culte): tragedia, comedia,
drama, farsa, vodevilul, melodrama;
— COMEDIA — specie a genului dramatic în care sunt prezentate personaje şi
moravuri sociale, care, ridiculizate, stârnesc râsul, râs prin care
spectatorul se vindecă de propriile lui defecte, dar se şi destinde (din
fr. comedie, lat. comoedia, -ae).
— unele dintre normele de bază ale comediei sunt neamestecul comicului cu
tragicul şi consecvenţa comicului: personajul comic trebuie să fie ridicol
pe tot parcursul spectacolului.
— romanticii au negat atât comedia, cât şi tragedia, proclamând (Victor
Hugo în Prefaţa la „Cromwell”) amestecul comicului şi tragicului în dramă;
DRAMA— piesă de teatru cu caracter grav, în care se redă imaginea vieţii
reale, în datele ei contradictorii, în conflicte puternice şi complexe,
adesea într-un amestec de elemente tragice şi comice;
— orice piesă de teatru are o structură proprie: lista iniţială a
personajelor, actele, scenele sau tablourile, textul propriu-zis, construit
cu ajutorul dialogului sau monologului şi indicaţiile regizorale, date
între paranteze, sau în textul ce precede actul / scena / tabloul;
ACTUL — unitate în cadrul căreia acţiunea este reprezentată pe scenă,
continuu, fără pauză;
SCENA ŞI TABLOUL — subdiviziuni ale actului, unitare sub aspectul temei, al
locului de desfăşurare, al acţiunii şi al personajelor (între două acte se
schimbă, în general, decorurile);
— are un subiect cu structură clasică (cele cinci momente: expoziţiunea,
intriga, desfăşurarea acţiunii, punctul culminant şi deznodământul),
dezvăluit prin dialog şi monolog (naraţiunea este pură);
— mesajul este transmis atât prin textul piesei (scris de autor,
dramaturgul), cât şi prin viziunea regizorului asupra textului (jocul
actorilor, mimica, costumele, efectele vizuale şi auditive);
— personajele sunt numeroase, principale, secundare, episodice, figurante,
individuale sau colective;
— există conflicte, de regulă, unul principal şi mai multe secundare,
interioare şi / sau exterioare;
— în comedii, în funcţie de surse, se disting mai multe feluri de comic:
• comicul de situaţie: întâmplări comice, ridicole;
• comicul de caracter: prezentarea de personaje cu trăsături de caracter
comice (făţarnice, ramolite, parvenite, ipocrite, inculte, adulterine
etc.);
• comicul de limbaj: vorbirea comică a personajelor (dezacorduri,
anacoluturi, ticuri verbale etc.);
• comicul numelor proprii (spre exemplu, la Caragiale: Trahanache — de la
„trahana”: cocă moale, Farfuridi şi Brânzovenescu — de la „farfurie” şi
„brânză”, Caţavencu — de la „caţă” — persoană rea, clevetitoare, Miţa
Baston, Crăcănel, Nae Pampon etc.);
• comicul de moravuri: se prezintă imoralitatea în familie, societate,
afaceri, politică.



                  Texte cu destinaţie funcţională

    Scrisoarea. Cerinţe generale ale unei scrisori
    1. Locul şi data redactării se consemnează fie în partea de sus
dreapta, fie în partea de jos stânga, după încheierea scrisorii.
    2. În mijlocul primului rând de sus se scrie formula de adresare (ea
diferă după tipul scrisorii şi natura relaţiilor dintre autor şi
destinatar).
    3. Scrisoarea în sine trece printr-o formulă introductivă, un cuprins
precis şi clar formulat şi o formulă de încheiere. Formulele de început şi
de încheiere diferă după tipul scrisorii şi natura relaţiilor dintre
expeditor şi destinatar.
    Formula introductivă are menirea de a capta atenţia si bunăvoinţa în
vederea receptării mesajului. Formula introductivă a unei scrisori adresate
unui superior, unei personalităţi cu care nu ne aflăm în raporturi
apropiate reprezintă o respectuoasă solicitare a permisiunii de a ne adresa
în scris sau o scuză pentru îndrăzneala gestului, cu justificarea acestuia.
    Formula de încheiere poate fi exprimarea unei mulţumiri, a unei
promisiuni de recunoştinţă, a unei speranţe, a unei asigurări de afecţiune
sau de preţuire.
    La încheierea scrisorii, la mijloc de rând sau puţin spre dreapta,
apare semnătura expeditorului.
    Dacă situaţia o impune, se pot adăuga alte câteva rânduri de
completare, consemnare a unei omisiuni, revenirea asupra unei idei.
Rândurile vor fi precedate de P.S.
    O informaţie suplimentară de mare interes, o atenţionare deosebită
poate fi inclusă în acelaşi mod, dar precedată de N.B.
    Scrisul trebuie să fie ordonat şi citeţ.
    Exprimarea se recomandă a fi simplă, firească, naturală, corectă.
    Se folosesc termeni şi expresii amabile, civilizate.
    Scrisoarea familială. Se utilizează în relaţiile dintre membrii unei
familii şi, ca atare, este mai puţin supusă tuturor regulilor - fără ca
acestea să fie total nesocotite. Copiii, adresându-se părinţilor sau
rudelor mai în vârstă, sunt datori să-şi manifeste respectul, atât prin
conţinut (nu se admit dojeni, reproşuri sau sfaturi, cel mult să le
sugereze cu respectul cuvenit), cât şi prin forma de exprimare.
    Scrisoarea amicală. E adresată unor prieteni cărora ne permitem să le
dăm sfaturi, să le încredinţăm unele gânduri ale noastre.
    Exprimarea este afectuoasă, caldă, directă, neprotocolară, dar nu
necivilizată.
    Scrisoarea de felicitare. Se trimite cu ocazia unor aniversări, a
Anului nou, a unor premieri, atât rudelor şi prietenilor, cât şi
superiorilor. Exprimarea trebuie să fie
    reverenţioasă, caldă, dar nu exagerată.
    Structura: locul şi data redactării, formula de adresare, felicitarea
propriu-zisă şi împrejurarea care o prilejuieşte, formula de încheiere,
semnătura.
    Scrisoarea de felicitare adresată unor rude sau prieteni. Formula de
adresare exprimă afecţiunea (drag, scump, iubit şi grad de rudenie sau
prenume).
    Redactarea este mai puţin pretenţioasă, mai colorată, mai afectuoasă,
fără exagerări. Formula de încheiere este una familială sau amicală. Se
semnează cu
    prenumele.
    Scrisoarea de felicitare solemnă începe cu o formulă de adresare
respectuoasă (stimat, respectat, preţuit, domn,   doamnă).   Redactarea
este mai sobră,
    protocolară, echilibrată. Formula de încheiere subliniază stima,
preţuirea, se semnează cu prenumele întreg şi numele de familie precedat de
„al Dvs. devotat,
    recunoscător, admirator”.
    Telegrama. Comunică ştiri urgente, dar şi urări, felicitări cu diverse
prilejuri. Stilistic se bazează pe formulări extrem de concise, adesea
lacunar redactate, eliminarea unor cuvinte (de obicei prepoziţii,
conjuncţii, adverbe).
    Cererea
    Cerinţe:
    1. Asigurarea unui spaţiu liber în partea de sus şi în partea stângă a
paginii.
    2. Se redactează în stil oficial, cu formulări simple, clare şi
precise, fără amănunte inutile.
    Structura:
    1. Formula de adresare (indicarea funcţiei celui căruia i se adresează
solicitantul)
    2. Prenumele şi numele solicitantului
    3. Ocupaţia şi locul unde o desfăşoară
    4. Formularea clară şi concisă a dorinţei personale, a solicitării
    5. Motivul solicitării
    6. Semnătura solicitantului
    7. Localitatea şi data întocmirii
    8. Funcţia celui căruia îi este adresată şi instituţia pe care o
conduce.
    Scrierea funcţională: cererea
    Cerinţa formulată:
    Premisa: Te numeşti Sandu/Sanda Mocanu, locuieşti la Sulina, pe strada
Rapsodiei nr.14, şi eşti elev/elevă în clasa a VIII-a la Şcoala „Panait
Cerna".
    Sarcina de lucru: Pe o pagină distinctă, redactează o cerere adresată
direcţiunii şcolii menţionate prin care să soliciţi eliberarea foii
matricole, fiindu-ţi necesară pentru
înscrierea la concursul de admitere în liceu. Data redactării cererii este
11 iunie 2003.
    Exemplu de redactare (din colecţia de compuneri realizate de elevi):


                              Domnule Director,


           Subsemnatul   Sandu   Mocanu, domiciliat în localitatea Sulina,
      pe strada Rapsodiei nr. 14, elev în clasa a VIII-a la Şcoala Generală
      „Panait Cerna" din localitate, vă rog să binevoiţi a-mi aproba
      eliberarea foii matricole.
    Menţionez că foaia matricolă îmi este necesară pentru înscrierea la
concursul de admitere în liceu sesiunea iulie 2003.
    Cu respect,
                                                                Sandu Mocanu
                                                       Sulina, 11 iunie 2003
                                        Domnului Director al Şcolii Generale
                                                       „Panait Cerna" Sulina


    Scrierea funcţională: invitaţia
    Cerinţa formulată:
    Premisa cerinţei: Te numeşti Ştefan/Ştefana Podaru.
    Peste o săptămână îţi vei sărbători ziua onomastică. Pentru a crea o
impresie plăcută prietenilor tăi, pe care doreşti să-i inviţi cu această
ocazie, te-ai hotărât să le oferi invitaţii scrise de tine la calculator.
    Sarcina de lucru: Pe o pagină distinctă, redactează o invitaţie
adresată unui prieten.
    Târgu Mureş
                                                           20 decembrie 2003
                                Dragă Robert,
    Am marea plăcere să te invit la sărbătoarea zilei mele onomastice.
    Petrecerea va avea loc sâmbătă, 27 decembrie a.c., între orele 17-21,
la locuinţa mea de pe strada Victoriei nr. 101.
    Te aştept cu nerăbdare.
    Prietenul tău,
    Ştefan
    Scrierea funcţională: scrisoarea familială
    Cerinţa formulată:
    Premisa: Te numeşti Tudor/Teodora Nuţiu şi locuieşti la Bistriţa. Ţi-ai
petrecut o parte din vacanţa de vară la bunicii tăi din Suceava.
    Sarcina de lucru: Pe o pagină distinctă, redactează o scrisoare
familială, adresată bunicilor tăi, în care să le mulţumeşti pentru
condiţiile deosebite pe care ţi le-au creat în timpul găzduirii. Data
expedierii scrisorii este 30 iunie 2004.
    Exemplu (din colecţia de compuneri realizate de
    elevi):
                             Iubiţii mei bunici,
           Am ajuns cu bine acasă şi vă scriu câteva rânduri ca să nu fiţi
      îngrijoraţi de
    mine.
           Vacanţa petrecută sub blânda voastră ocrotire a trecut, din
      păcate, prea repede.
    Iată-mă, după o călătorie obositoare, alături de părinţi în vechiul,
dar primitorul
    nostru apartament, unde cărţile mă înconjoară cu prietenie.
           M-aş bucura mult, dacă timpul v-ar permite să veniţi la noi cu
      prilejul zilei
    onomastice a surorii mele Elena. Noi vă aşteptăm cu multă plăcere.
           Sper,   astfel,   să  vă  simţiţi  şi dumneavoastră la fel de
      bine la Bistriţa,
    cum m-am simţit eu în vechea cetate a Moldovei.
           Vă mulţumesc pentru grija cu care m-aţi înconjurat. Vă aşteptăm
      cu multă
    nerăbdare.
                                     P.S. Nu uitaţi să-l vaccinaţi pe Lăbuş.


    Scrierea reflexivă: scrisoarea de felicitare
    Cerinţa formulată:
    Premisa: Te numeşti Viorel / Viorica Pop. Eşti elev în clasa a VIII-a
la un gimnaziu băimărean. În timpul vacanţei de primăvară ai aflat că
echipa de gimnastică a şcolii, antrenată de dirigintele tău, Mihai
Costinescu, a obţinut premiul 1 la Campionatul şcolar interjudeţean.
    Sarcina de lucru: Pe o pagină distinctă redactează o scrisoare de
felicitare de 15-20 de rânduri adresată dirigintelui tău, cu prilejul
succesului obţinut. Data expedierii
    scrisorii este 20 aprilie 2003.
    Exemplu (din colecţia de compuneri realizate de
    elevi):
                                                   Braşov, 15 decembrie 2002


                         Stimată doamnă profesoară,
    Ieri am trăit clipe deosebite descoperind în paginile ziarului local,
la rubrica "Sport", ştirea despre succesul obţinut de echipa de gimnastică
a şcolii noastre, pe care o antrenaţi cu atâta dăruire şi competenţă.
    Sunt mândru că vă sunt elev şi că fac parte din colectivul unei clase
cu profil sportiv.
    Vă rog să primiţi dumneavoastră şi membrii echipei de gimnastică
sincerele  mele  felicitări  pentru obţinerea unui loc atât de important
într-o competiţie sportivă atât de
prestigioasă.
    Aştept cu nerăbdare să vă reîntâlnesc  în  bătrâna  noastră şcoală,
pentru a afla amănunte în legătură cu alte competiţii sportive.
                                                        Cu deosebit respect,
                                                      al Dumneavoastră elev,


                                                                  Viorel Pop


                             Scrisoarea amicală
  Exemple:
                                       Mănăstirea Neamţului, ianuarie 1887
                     Iubite amice,
    Îţi trimit deodată cu aceasta mai multe versuri, cărora, de ţi se par
    acceptabile, le vei
face loc în „Convorbiri”. Îndealmintrelea mă aflu bine şi sănătos în
mijlocul acestor munţi şi-ţi doresc asemenea.
    Multe salutări d-lor Maiorescu, Teodor Rosetti, Mandrea, Nica şi
    sărutări de
mână d-nelor Maiorescu şi Kremnitz, precum şi d-şoarei Livia.
                         Cu tot respectul al d-tale
                               credincios amic
                                 M. Eminescu
                                                    Bucureşti, 25 iulie 2003
                                 Dragă Oana,
    La numai o săptămână de la înapoierea din tabără şi de la despărţirea
    noastră, mă
grăbesc sa-ţi dau câteva veşti despre mine.
    Am ajuns cu bine acasă şi chiar a doua zi m-am întâlnit cu multe colege
    cărora le-am
împărtăşit impresiile din tabără, m-am plimbat cu ele, am mers la ştrand
sau la film. Am găsit însă timp şi pentru lectură, aşa încât am reuşit să
citesc romanul „Baltagul”, pe care ţi-l recomand şi ţie cu căldură.
    Romanul este captivant, întrucât Mihail Sadoveanu reuşeşte să creeze o
    întreaga lume,
cu obiceiurile şi farmecul ei aparte, o lume izolată între munţi. Ritmul
relatării este alert, scrierea având tentă de roman poliţist, căci Vitoria
Lipan pleacă în căutarea soţului ei, bănuind că a fost ucis.
    Valoarea romanului este sporită şi de prezenţa acestui personaj feminin
    uluitor prin
complexitatea lui, prin tenacitatea, hotărârea şi inteligenţa de care dă
dovadă. Acestor calităţi ale romanului li se adaugă şi limbajul folosit, în
care termenii regionali, unii şi arhaici, se îmbină cu limba vie, vorbită,
într-o sinteză vrăjitorească, încât frazele creează impresia unei armonii
desăvârşite.
    Aştept cu nerăbdare să citeşti şi tu romanul şi să-ţi exprimi
    impresiile în
urma lecturii. Până atunci poţi să-mi scrii, să-mi dai veşti despre tine şi
despre prietenii tăi.
                                                 Te îmbrăţişez cu prietenie,
                                                                       Alina

                            Scrisoarea familială
                                                     Trifeşti, 29 sept. 1863
                                 Iubite Jak,
    M-am bucurat primind ultima ta scrisoare din străinătate, prin care ne
    încredinţezi că
cura ce ai întreprins îţi face bine. Dee Domnul să vii bine sănătos!
    Aici vei găsi toate, precum le ştii. La ţară tot pe Paraschiva şi pe
    Carolina (afară de
Azor, care a murit, victimă amorului). În târg, tot salonaşul cu mobilele
vechi, şi cu Rafael pe pereţi. A! Vei găsi o deosebire. Ne vei găsi pe noi
mai bătrâni şi mai slabi, şi pe fraţii tăi mai mari, dacă nu mai cuminte.
    Îţi scriu la Berlin, unde cred că te va găsi scrisoarea mea.
    Aşteptându-te dar cu nerăbdare, rog cerul să te păstreze subt
    puternicul său scut.
                                                     Al tău iubitor părinte,
                                                                 C. Negruzzi
                                               Şerpeniţa, 1909, noiembrie 14

                                Dragă Nicule,
    Sunt informat că la 22 curent ai să fii la Dorohoi şi fiindcă ştiu că
    tu te ocupi cu
documentele, îţi recomand pe d-l Locot. Colonel Procopie Ionescu care are o
mare culegere de pe documente şi încă ceva, are culegeri asupra familiei
Iorga. Din cele ce mi-a spus parcă ar fi 3 familii Iorga în Moldova de sus,
tu vei vedea însă. Eu nu cred să pot fi în Dorohoi, fiindcă tocmai atuncea
am să fiu în Bucureşti într-o afacere.
    Arată te rog sărutări de mâni Tiţaei, Zulniei şi Cetincăi, sărută
    copiii.
                                                                 Al tău văr,
                                                                  S.M. Iorga

                           Scrisoarea de dragoste

3 iunie 1882
                         Dulcea şi draga mea copilă,
    În caz de lipsă de bani, care te-ar împiedica să vii, te rog scrie-mi
    şi poate să-ţi pot
trimete eu.
    Câteva zile am avut mult de lucru şi de aceea de alaltăieri nu ţi-am
    scris. Şi de aceea
sunt atât de mâhnit ca nu eşti aici şi am atâtea gânduri, încât nu-ţi pot
scrie pe plac şi în toată liniştea. Nicuţa mea, dulcea mea Nicuţă!
    N'est ce pas, que nous serons heureux.... foarte, foarte, nesfârşit de
    mult.
    Când gândesc la neagra mea aptitudine, la mizeria sufletească de care
    am fost capabil,
mă simt atât de puţin vrednic de tine, atât de om de nimic, încât aş intra
în pământ.
    Eu singur n-am ştiut niciodată, n-am ştiut până acum ce mult dragă îmi
    eşti, ce mult
scumpă eşti pentru mine.
    De acuma m-am învăţat minte şi nici nu mai trăiesc nici nu mai mor fără
    tine.
    Avem să fim, nu te înduri, cei mâi fericiţi oameni din lume. Avem să
    fim?
    Dacă mă vei iubi, avem să fim, căci pentru mine viaţa s-a încheiat
    pentru totdeauna,
căci tu eşti cel dintâi amor al meu şi vei fi cel din urma, unicul precum
şi unică eşti, aşa mititică şi gingaşă şi cochetă pentru al tău
                                  Eminescu
N.B. — Te jenează că scriu numai pe o pagină, Mimi? zău dacă am două fire
    de
nisip în casă şi asta-i cauza.
    Până ce scriu a doua pagină se usucă cea dintâi. Mâţule, măi, Mâţule,
    mânca-ţi-aş ochii!

                                                     Buşteni. 15 august 2000
                             Dragii mei părinţi,
    După o călătorie lungă şi obositoare, am ajuns cu bine în tabără.
Îndată ce ne-am luat camerele în primire, ne-am odihnit, iar a doua zi am
    început
activităţile.
    Aici, peisajul este splendid, vremea este minunata, iar activităţile pe
    care le-am stabilit
sunt deosebit de interesante. Astfel, mâine vom face o excursie pe Valea
Prahovei la Sinaia şi la Predeal, unde vom vizita câteva obiective
turistice deosebite, printre care şi Castelul Peleş.
    Deşi aici totul este încântător, mi-e tare dor de voi, de Azorel cel
    jucăuş, de clipele
petrecute împreună cu prietenii mei. Vă rog să-i transmiteţi lui Victor
rugămintea de a-mi procura şi mie noua revistă de probleme editata de
cercul nostru de matematică.
    Peste trei zile urmează să ne revedem. Aştept cu emoţie acel moment
    când ne vom
reîntâlni şi va voi povesti minunatele întâmplări  petrecute aici în
tabără.
    Până atunci, va îmbrăţişez cu mult dor,
                                   Costel
                                                  Bucureşti, 15 aprilie 2000
                   Scrisoarea de rugăminte (sau de cerere)
Exemple:
                                                        (Bârlad) 26/10 1904.
                         Mult stimate Domnule Iorga,


    Toţi acei de la „Făt-Frumos", încrezători în sfatul şi îndemnul D-
    voastră, cu adânc
respect vă rugăm a ne face cinstea să ne daţi un articol pentru Revista
care-şi datoreşte viaţa cuvântului D-v, atât de ascultat de câtre tot ce e
românesc.
    Primiţi, vă rog, Domnule Iorga, încredinţarea adâncului respect şi a
    nemărginitului
nostru devotament.
                                                S. Lt. Gtrieanu Emil D. Nanu
                                                Fălticeni, 28 noiembrie 1911

                         Stimate Domnule, Mehedinţi,


    Anul trecut a ieşit volumul lui Gîrleanu „Din lumea celor care nu
    cuvântă" în ediţia
„Convorbirilor literare". Nu ştiu cum şi în ce condiţii anumite.
    Eu aş dori să scot un nou volum de critică, cuprinzând în cea mai mare
    parte articole
publicate în revistă şi care, dacă nu mă înşel, păstrează firul tradiţional
al bătrânelor Convorbiri. Mi-ar surâde dacă volumul ar putea ieşi în ediţia
Convorbirilor.
    Vă rog deci binevoiţi a-mi răspunde dacă aceasta ar intra în intenţiile
    d-voastră
şi care e anume formula da editare.
    Scrieţi-mi la Fălticeni, unde sunt deocamdată. Probabil veţi fi auzit
    că am fost
numit la laşi, unde am şi început cursurile.
                      Primiţi salutările mele devotate,
                                                                E. Lovinescu
                           Scrisoarea de mulţumire
Exemplu :
                                                       Ploieşti, 29 mai 1909
                          Iubite Domnule Mehedinţi,


    Îţi mulţumesc pentru felicitări din toată inima, fără rezerve,
    frăţeşte, aşa cum trebuie să-
ţi mulţumesc numai d-tale, fiindcă şi la bine şi la rău te-ai arătat pentru
mine un bun sfătuitor pe care nu ştiu dacă am fost în stare să-l înţeleg şi
să-l ascult totdeauna desăvârşit.
    Ieri am venit pe neaşteptate la Bucureşti. Eram nerăbdător să văz pe
    domnu
Maiorescu, să-i mulţumesc pentru multe şi pentru că mi-a anunţat cel dintâi
îmbucurătoarea veste. [...]
    Te rog transmite din parte-mi prietenilor care mă felicită prin d-ta
    viile mele
mulţumiri. Această bunăvoinţă ce mi-aţi arătat cu toţii mă face să
preţuiesc şi mai mult onoarea ce mi-a făcut Academia.
                       Cu cele mai afectuoase salutări
                                                            devotatul d-tale
                                                           I.A. Bassarabescu

                    ALCĂTUIREA UNEI SCRISORI DE MULŢUMIRE

                                                    Domneşti, 25 august 2003
                       Mult stimate domnule diriginte,


    Aflându-mă în vacanţă la bunici şi fiind cu câteva zile înainte de
    începerea cursurilor
liceale, gândurile mi s-au îndreptat câtre anii petrecuţi în gimnaziu şi
către dumneavoastră care ne-aţi condus cu înţelepciune şi răbdare patru ani
de zile.
    De aceea am simţit o nevoie interioară să vă scriu pentru a vă mulţumi
    în numele meu şi
al colegilor de generaţie pentru tot ceea ce dumneavoastră aţi făcut pentru
noi ca să ne însuşim din tainele cărţii, să ne formăm o cultură generală şi
să ne formăm ca oameni pentru o societate în care competenţa profesională
va prima.
    Totodată vă asigur ca voi face tot ceea ce este posibil să nu vă
    dezamăgesc, să învăţ
bine şi să mă comport în mod civilizat, pentru a nu vă înşela aşteptările.
    Cu deosebită stimă şi înaltă consideraţiune,

                                Ionescu Mihai
Observaţie
    Atenţie la formulele de adresare şi de încheiere, alese în funcţie de
    persoana
căreia ne adresăm!


                          Scrisoarea de felicitare
Exemple:
                             Prea iubite colegă,


    Am primit invitaţiunea. E nostimă de tot. Şi mai nostimă, negreşit, va
    fi însăşi
petrecerea; o petrecere sui generis, un rău latinist ar putea zice chiar
suis generis, dar cu atât mai bine. Însă vai şi amar! Sum recit foc, recit
foc dacă se mai poate. Se vede că nu e chip de a fi şi eu june.
Neastâmpăratul Faust stă acasă, făcând la gargargargară. Şi deci, oricât de
legitimă din partea oricui ar fi dorinţa de a nu se lăsa bătrân, totuşi
iată ca sum silit a adresa de departe călduroasele... da, călduroasele,
măcar că sum recit... pentru a treia oară călduroasele mele urări la
simpatica Junime:
                   Răscoaptă ani de douăzeci
                   Ş-o zi pe an nebună,
                   Căci vrea să fie jună-n veci,
                   Măcar o zi, dar jună:
                   Bând la Cotnar, mâncând pilav,
                   Croind la anecdote...
                   Veneam şi eu, dar sum bolnav
                   Regret că nu se pote...
                   Strângere de mână cordială.
                                                                 B.P. Haşdeu
3 ianuarie 84
                                      *
                                                     Iaşi 1/14 ianuarie 1913
                               Iubite Jacques,


    La mulţi ani dimpreună cu nepoata până la adânci bătrâneţe cu sănătate
    şi voie bună.
Bătrâneţele deşi-s horopsite de mulţi, dar tot îs bune, bată-le să le bată,
mai ales când tinereţele n-au fost tocmai deşarte. Apropos de bătrâneţă.
Ele mi-a spus că în ajunul anului nou împlineşti 70 anii... În
sfârşit!...Cei mulţi înainte.
                                Al tău frate
                                   N. Gane

                                Dragă Liviu,


    Am aflat cu multă bucurie de premiul întâi obţinut la olimpiada de
    limba română. De
aceea mă grăbesc să-ţi adresez cele mai sincere felicitări pentru
performanţa realizată, alăturându-mă şi eu celor care îţi apreciază
eforturile şi tenacitatea. Meritul tău este cu atât mai mare cu cât
subiectele au avut un grad ridicat de dificultate. Bucuria determinată de
succesul tău a fost totuşi umbrită de tristeţea imposibilităţii de a ne
întâlni din nou în această vacanţă. Mă  consolez însă cu gândul că nu mai
este mult până la vacanţa cea mare când vom petrece mai mult timp împreună.
    Reînnoindu-mi felicitările, te îmbrăţişez şi aştept cu nerăbdare
    reîntâlnirea noastră,

                                    Mihai


                                                      Rădăuţi, 4 iunie, 2003
                               Dragă Claudiu,


    Am citit în presa, cu o deosebită satisfacţie, numele tău printre cele
    ale premianţilor la
Olimpiada de limba şi literatura română. Surpriza a fost cu atât mai mare,
cu cât nu ştiam nimic despre calificarea ta la faza anterioară.
    Ne bucuram mult că eforturile tale au fost încununate de succes şi că
    prin perseverenţă
ai reuşit să învingi toate obstacolele. Te felicitam şi îţi dorim noi
reuşite la alte concursuri şi examene care urmează în anul şcolar viitor.
    În vacanţă te aşteptăm să vii la noi, să ne povesteşti cum a fost la
    Olimpiada şi să ne dai
veşti despre voi toţi.
      Până atunci te îmbrăţişăm cu dor.
                                  Cu drag,
                                   Bunicii

                                  Invitaţia
    Invitaţia este textul prin care se transmite, într-un stil protocolar,
rugămintea de a participa la o serbare, banchet, adunare, nuntă,
aniversare, ceremonie comemorativă, lansare de carte, spectacol etc.
    Invitaţiile sunt formulate într-un stil specific, constând în folosirea
    unor
cuvinte, a unor expresii, construcţii sau formule de respect redactate într-
o notă protocolară (ceremonioasă, solemnă).
                            Redactarea invitaţiei
Exemple :
                                                           29 octombrie 1913
                              Domnule Director,


    Am onoarea a vă aduce la cunoştinţă că la 15 noiembrie, data naşterii,
    are loc la
cimitirul „Eternitatea", din laşi, desvălirea unui monument pe mormântul
lui V. Conta, unul din fruntaşii „Junimii literare" din laşi, şi a vă ruga
să luaţi parte printr-un delegat la serbare.
    Adeziunile şi cuvintele de rostit se anunţă până la 5 noiembrie,
    subsemnatei,
delegatul familiei, pe adresa: strada Toma Cosma, Iaşi.
    Primiţi, domnule director, expresiunea perfectei mele consideraţiuni.
                                                          Ana Conta Kernbach
                                                    Bârlad, 8 februarie 1906
                           Respectate D-le Iorga,


    Pentru că verbal n-am îndrăznit sau am făcut-o în chip stângaci (aşa mi-
    i felul)
invitarea la nunta mea, îmi iau din nou avântul, îndemnat de suflet, şi vă
rog să veniţi la celebrarea cununiei mele, care va avea loc duminică seara
în casele d-nei şi d-lui avocat Cristescu, care mă  cunună. Ar fi să
îndrăznesc prea mult dacă aş arăta neţărmurita bucurie ce ar avea-o
viitoarea mea soţie, în cazul când s-ar putea să veniţi cu d-na Iorga.
[...]
Rugându-vă să mă iertaţi, dacă prin aceasta aş fi cerut prea mult de la d-
    voastră ce mi-aţi
dat atâtea semne de afecţiune, vă rog, domnule Iorga, să primiţi
încredinţarea celui mai deplin devotament.
                                Em. Gîrleanu,




Şcoala Generală Nr. 5 Ploieşti
Consiliul de administraţie
                                              Domnului primar Ionescu Vasile
                                                     Str. N. Bălcescu nr. 12
                           Stimate domnule primar,


    Conducerea Şcolii Generale nr. 5 Ploieşti, are plăcerea să vă invite la
    serbarea de
sfârşit de an, care va avea loc sâmbătă, 15 iunie 2001, în sala de
festivităţi a şcolii.
    Cu această ocazie se vor înmâna premiile şi va fi prezentat un scurt
    program artistic.
    Sperăm să ne onoraţi cu prezenţa dumneavoastră.
                                                        Cu deosebit respect,
                                                  Consiliul de administraţie

Ploieşti, 12 iunie 2003






Şcoala....................
Localitatea..............
                              Doamnei/Domnului
              Str. ................................ nr........

                       Stimată doamnă, / Stimate domn,

    Colectivul de elevi al clasei........ de la Şcoala......   are plăcerea
    să vă invite la
festivitatea de absolvire a ciclului gimnazial care va avea loc la data
de......................... la .........................
    Cu acest prilej va fi prezentat şi un scurt program artistic.
                            Cu deosebit respect,

                             Localitatea................ data...............
                                    Localitatea............. data...........

                              Stimate domnule,


    Conducerea Şcolii................................ are deosebita plăcere
    de a vă invita la
sărbătorirea a 125 de ani de existenţă a acestei unităţi şcolare.
    Manifestările vor avea loc
    în........................................... la data de
....................... ora.....
    Sperăm să ne onoraţi cu prezenţa dumneavoastră.
                         Cu deosebită consideraţie,

                                   Cererea
    Cererea este textul cu destinaţie oficială prin care o persoană
    solicită rezolvarea unor
probleme de ordin personal sau obştesc.
    Cererea se scrie pe o coală întreagă (ministerială sau A4), lăsându-se
    o margine în partea
stângă pentru îndosariere şi un spaţiu liber în partea de sus pentru
formularea rezoluţiei de către cel căruia i se adresează.
    Aceasta poate fi adresată oricărei instituţii sau întreprinderi care
    are dreptul de elibera
acte oficiale sau de a rezolva diverse probleme de ordin personal ori
obştesc.

                              Domnule Director,

    Subsemnatul,.......................   elev   în
    clasa..................   la Şcoala....................... va rog
să dispuneţi eliberarea unei adeverinţe din care să rezulte că sunt elevul
acestei şcoli şi că frecventez cu regularitate cursurile.
    Adeverinţa îmi este necesară
    la............................................

                                                                   Semnătura
Localitatea…………………. data...............
Domnului Director al Şcolii.....………..

                           Redactarea unei cereri

                              Domnule director,


    Subsemnatul, Popescu Iosif, absolvent al Şcolii Generale nr. 10 din
    Bucureşti, promoţia
2002-2003, cu deosebit respect, vă rog să dispuneţi eliberarea
certificatului de capacitate, în urma promovării examenului din sesiunea
iunie 2003.
    Actul îmi este necesar la completarea dosarului pentru înscrierea la
    liceu.

                                Popescu Iosif
Bucureşti, 30 iunie 2003
Domnului director al Şcolii Generale nr. 10, Bucureşti


                              Domnule Director,


    Subsemnatul, Popescu Ion, elev în clasa a VIII-a C de la Şcoala
    Generală Nr. 50 din
Bucureşti şi component al echipei de baschet a Clubului Şcolar Sportiv Nr.
6 din Bucureşti, cu deosebit respect vă rog să dispuneţi eliberarea unei
adeverinţe din care să reiasă că în perioada 10-15 mai a.c. am participat
cu echipa la campionatul intercluburi de la Ploieşti.
    Adeverinţa îmi este necesară la şcoală pentru motivarea absenţelor.

                                 Popescu Ion

Bucureşti, 20 mai 2003
Domnului Director al Clubului Sportiv Nr. 6 Bucureşti
    Scrierea funcţională: telegrama
    Cerinţa formulată:
    Premisa: Te numeşti George/Georgiana Avram. Ai fost într-o tabără la
mare împreună cu colegii tăi. Din cauza vremii nefavorabile ai hotărât să
te întorci mai repede acasă. De aceea vrei într-o telegramă să-ţi anunţi
părinţii rapid despre sosirea ta neaşteptată.
    Sarcina de lucru: Redactează în cel mult 10 cuvinte, conţinutul
telegramei.
    Exemplu de redactare
    a) Sosesc luni,16 august, ora 22, cu Rapidul.
                                  George
    b) Aşteptaţi gară. Sosesc vineri, 29 iulie, ora 21.
                                  Georgeta

                                  TELEGRAMA
Cuvinte __TAXA __Transmis___
Primitor __Lei __Data __Ora __
            Transmiţător ——————————     

Din___No.____ ctg.__ cuv. __Data __ora__
(Indicaţii speciale: Urgent, Fulger etc.)
Adresa : Popescu Ion 
                  Str. Plevnei nr. 3. bl. A 1, sc. 1, et, 2. ap. 8, sector 3
                                                       ______Bucureşti______
(Localitatea de destinaţie)  ______Bucureşti______


Felicitări pentru premiul obţinut la olimpiadă! Ne bucurăm mult!


                                   Bunicii


                  (Adresa Expeditorului): Popescu Gheorghe
              str. Ştefan cel Mare, nr. 6, Târgu-Jiu, jud. Gorj

                         PUNCTUAŢIA  ŞI  ORTOGRAFIA
                   SEMNELE  DE  PUNCTUAŢIE  ŞI  ORTOGRAFIE

    Punctuaţia este un sistem de semne convenţionale care au rolul de a
    marca, în scris,
pauzele, intonaţia, întreruperea cursului vorbirii prin care se exprimă
diferite raporturi logice stabilite între cuvinte, grupuri sintactice sau
propoziţii.
    Semnele de punctuaţie sunt: virgula, punctul, semnul întrebării, semnul


exclamării, punctul şi virgula, două puncte, semnele citării (ghilimelele),
linia de dialog, linia de pauză, parantezele, punctele de suspensie,
cratima (liniuţa de unire şi de despărţire).
    Semnele de ortografie se folosesc în scrierea corectă a unor cuvinte,
    stabilită
pe baza unor norme în virtutea principiilor ortografice şi în primul rând a
principiului sintactic.
    Semnele de ortografie sunt: cratima (liniuţa de unire), apostroful,
    punctul,
bara, linia de pauză şi pauza albă (grafică). După cum se observă din
enumerarea lor, unele dintre aceste semne sunt şi de punctuaţie şi de
ortografie.

                          A. SEMNELE DE PUNCTUAŢIE

                                   Virgula
    Virgula marchează grafic anumite pauze scurte făcute în cursul rostirii
    unei
propoziţii sau fraze, delimitând astfel unele părţi de propoziţie în cadrul
propoziţiei şi unele propoziţii în cadrul frazei.
1) Virgula se foloseşte în propoziţie:
a) pentru a despărţi părţi de propoziţie de acelaşi fel când nu sunt
    coordonate prin şi
copulativ ori prin conjuncţiile disjunctive sau, ori, fie nerepetate:
                 A cumpărat cărţi [,] caiete şi creioane.
                 E inteligent [,] dar comod.
b) pentru a marca lipsa unui verb copulativ;
          Acolo, călătorul e minune, iar glasul omului [,] poveste.
c) pentru a izola o propoziţie simplă sau dezvoltată de restul propoziţiei:
                 Noi [,] elevii [,] obţinem rezultate bune.
                 Mihai şi Ion [,] prietenii noştri [,] sunt sportivi.
d) pentru a despărţi construcţiile gerunziale şi participiale aşezate la
    începutul frazei (propoziţiei):
                 Văzând aşa [,] n-a mai stat pe gânduri.
                 Chemată la şcoală [,] s-a dus imediat.
e) pentru a izola cuvintele şi construcţiile incidente de restul
    propoziţiei:
                 L-am găsit [,] din fericire [,] imediat.
f) pentru a izola complementele circumstanţiale aşezate între subiect şi
    predicat, subiectul
aflându-se înaintea predicatului; când subiectul se află după predicat,
    complementele
circumstanţiale se despart prin virgule numai dacă se insistă asupra lor:
                 El [,] în mijlocul copiilor [,] stătea rareori.
                 Vino[,] mâine[,] şi tu.
g) pentru a despărţi un complement aşezat înainte de locul pe care îl ocupă
    în ordinea
normală a complementelor:
                 Ia acum[,] de acolo[,] cartea.
h) pentru a despărţi complementele circumstanţiale aşezate la începutul
    propoziţiei
înaintea termenului regent, când nu se insistă asupra lor sau când între
    acestea şi termenul
regent se află intercalate alte părţi de propoziţie, indiferent de topică:
                 Mâine [,] să mergeţi şi voi acolo.
                 Să mergeţi toţi mâine[,] acolo.
i) pentru a despărţi interjecţiile de restul propoziţiei:
                 Mâine[,] ce întâmplare ciudată!
j) pentru a despărţi substantivele în cazul vocativ, în funcţie de topica
    lor în propoziţie şi de
context:
                 Copile[,] ce faci acolo? Ce faci[,] copile[,] acolo?
                 Ce faci acolo[,] copile?
    Însoţit de o interjecţie cu valoare de vocativ, substantivul în cazul
    vocativ formează un
tot unitar cu aceasta:
                 Mai copile[,] ce faci acolo?
Virgula se foloseşte tot după întregul grup şi în următoarele două
    situaţii:
• când pentru adresare se folosesc două substantive în cazul vocativ,
    dintre care al doilea - ca
formă de nominativ - este un nume propriu sau un titlu:
                 Domnule profesor[,] ne-aţi corectat tezele?
• când substantivul în vocativ este însoţit de adjectiv:
                 Oameni buni[,] încetaţi odată!
    Într-o enumeraţie de vocative se foloseşte virgula după fiecare dintre
    ele, chiar dacă se
referă la acelaşi substantiv:
                 Mihai[,] Ioana[,] veniţi repede!
                 Mihai[,] băiete[,] vino repede!
k) după adverbele de afirmaţie sau de negaţie când sunt echivalente ale
    unei propoziţii:
                 Da[,] voi merge.
1) pentru a despărţi adverbul aşadar, cu rol de conjuncţie, şi locuţiunea
    conjuncţională prin urmare, aşezate în interiorul propoziţiei:
                 Mergi[,] aşadar[,] acolo.
2) Nu se despart prin virgulă:
• părţile de propoziţie de acelaşi fel care sunt legate prin şi copulativ,
    prin ori şi sau
aflate numai la al doilea termen:
             A cumpărat cărţi şi caiete. Iei cartea ori caietul?
• subiectul şi predicatul, dacă între ele nu se află părţi de propoziţie
    sau propoziţii care impun
prezenţa virgulei:
                 Elevul este silitor.
• complementul direct sau indirect ori alt fel de complement aşezat imediat
    după predicat:
               Scrie tema. Vorbeam despre lecţii. Învaţă bine.
• interjecţia ia, când este urmată de un verb la imperativ sau conjunctiv:
                 Ia ascultă! Ia să vedem!
• conjuncţiile însă, deci şi adverbul totuşi, când sunt aşezate în
    interiorul propoziţiei:
          Vine însă numai el. A fost deci zarvă mare. E bine totuşi
                                   şi aşa.
• numele predicativ, atributul adjectival neizolat, atributul
    prepoziţional, genitival şi în dativ
aşezate imediat după termenul regent:
                 Elevul harnic studiază. Lecţia de gramatică s-a terminat.
                 Am aflat despre rezultatele Mariei.
                 Am fost martor întâmplării de atunci.
3) În frază, virgula se foloseşte:
    a) între propoziţiile coordonate prin juxtapunere:
                 Citeşte[,] învaţă şi scrie.
    b) între propoziţiile coordonate copulative, adversative, disjunctive,
conclusive, coordonate prin conjuncţiile sau locuţiunile conjuncţionale:
nici, iar, dar, însă, ci, sau (repetat), ori (repetat), fie (repetat),
ba (repetat), când (repetat), deci, aşadar, precum şi, nu numai (ca), dar
(ci) şi, prin urmare, aşa că:
                 Nu învaţă[,] (nici) nu scrie. Am fost la el[,] nu l-am
                găsit.
      (Ori) rămâi[,] (ori) pleci. Ai întârziat[,] (deci) nu mai poţi intra
      în clasă.
    c) pentru a despărţi:
• o propoziţie atributivă explicativă:
      M-a bucurat mult această veste nouă[,] (pe care) am aflat-o acum.
• o propoziţie completivă directă sau indirectă aşezată înaintea regentei:
                 (Că) ai fost acolo[,] nu mi-ai spus.
                 (Oricui) doreşte[,] îi împrumut cartea.
• o propoziţie circumstanţială de loc aşezată înaintea regentei sau când nu
    se insistă în mod
deosebit asupra ei ori are un element corelativ:
                 (Unde) ai fost tu[,] a fost şi el.
                 Acolo am fost [,] (unde) ai fost şi tu.
• o propoziţie temporală aşezată înaintea regentei şi când nu se insistă
    asupra ei sau când stă
după regenta care cuprinde un complement circumstanţial:
                 (Când) ne-am întâlnit[,] m-am bucurat.
Am fost în excursie la Bucureşti][,] (când) s-a organizat anul trecut.
• o propoziţie cauzală dependentă de regentă, când nu exprimă singura cauză
    care justifică o
acţiune din regentă:
                 De multe ori procedează aşa[,] fiindcă este mai comod.
• o propoziţie finală aflată înaintea regentei sau după regentă, când nu
    constituie un element
esenţial în frază:
                 (Ca să) reuşească[,] învaţă mereu.
                 Vine deseori la mine[,] (să) învăţăm împreună.
• o propoziţie modală, când este aşezată înaintea regentei şi când nu se
    insistă în mod
deosebit asupra ei sau are un element corelativ în regentă:
                 (Cum) îţi vei aşterne[,] aşa vei dormi.
• o subordonată consecutivă:
                 A alergat aşa de tare[,] încât a obosit.
• o subordonată concesivă, indiferent de locul ei faţă de regentă:
                 (Deşi) l-am căutat de nenumărate ori[,] nu l-am găsit.
• o propoziţie condiţională, când nu se insistă în mod deosebit asupra ei:
                 Nu veni[,] dacă nu-ţi place acolo.
• propoziţiile incidente, indiferent de felul lor:
                 Du-te repede[,] îmi zise el[,] să nu întârzii.
                 A făcut[,] (dacă) nu crezi[,] cea mai mare greşeală.
• propoziţiile intercalate într-o frază:
                 Întotdeauna[,] (când) era îngrijorată[,} se gândea mereu la
                el.
4) Nu se despart prin virgulă:
• propoziţiile subiective şi predicative, indiferent de locul lor faţă de
    regentă, cu excepţia
subiectivelor reluate:
                 Nu se ştie (dacă) vine. Părerea mea este (că) n-ai învăţat.
• propoziţia atributivă determinativă:
                 A urmat sfatul (pe care) i 1-ai dat.
• o propoziţie completivă directă sau indirectă aşezată imediat după
    regentă:
                 Nu ştiam (că) ai venit. Povestea (cui) asculta.
• o propoziţie completivă de agent:
                 A fost luată (de cine) era interesat.
• o propoziţie circumstanţială de loc aşezată după regenta care nu conţine
    un complement
circumstanţial:
                 S-a dus (unde) 1-au trimis.
• o propoziţie cauzală care exprimă singura cauză a acţiunii din regentă:
                 N-a venit (fiindcă) a fost bolnav.
• o propoziţie finală introdusă prin prepoziţia de:
                 A venit (de) a luat caietul.
• o propoziţie modală aşezată după regentă şi considerată ca esenţială în
    frază:
                 A procedat (cum) l-ai învăţat.
• o propoziţie consecutivă introdusă prin de şi aşezată imediat după
    predicatul regentei:
                 Ţipă (de)-ţi ia auzul.
• o propoziţie condiţională, când este esenţială în frază:
                 Vine (dacă)-l chemi.
• coordonatele de orice fel legate prin şi copulativ şi prin disjunctivele
    ori, sau nerepetate:
                 Învaţă (şi) scrie. Rămâi (sau) preferi să pleci.

                                   Punctul
    Punctul, ca semn de punctuaţie, marchează grafic pauza care se face în
    vorbire între
propoziţii sau fraze independente ca înţeles.
Punctul se foloseşte:
• la sfârşitul unei propoziţii enunţiative independente neexclamative de
    orice fel:
                 Este un elev silitor[.] Să-1 ţii la tine[.]
                 M-aş fi dus până acolo[.]
• la sfârşitul unei fraze care conţine propoziţii enunţiative neexclamative
    de orice fel sau dacă
are o propoziţie exclamativă al cărui ton exclamativ (afectiv) se pierde
    până la finalul frazei:
                 E bine (ca) ai procedat aşa[.]
                 Trebuie să mergi până acolo (să) vezi (ce) s-a întâmplat[.]
• la sfârşitul unei fraze care conţine propoziţii interogative indirecte:
        L-am întrebat (ce) s-a întâmplat (de) este aşa de supărat[.]
Nu se foloseşte punct:
• după titlurile de cărţi, de opere literare, muzicale (după orice fel de
    titlu);
• după formulele de adresare din scrisori, cuvântări etc.

                              Semnul întrebării
    Semnul întrebării este semnul grafic care marchează o intonaţie
    interogativă.
Se foloseşte:
• la sfârşitul unei propoziţii interogative directe neexclamative, de orice
    fel sau al unei
interogative retorice:
                 Unde ai fost[?] Cum să nu-ţi iubeşti patria[?]
• la sfârşitul unui grup de cuvinte cu valoarea unei propoziţii
    interogative:
                 Ei, şi[?]
• la sfârşitul unei fraze care are în alcătuire o propoziţie interogativă
    directă aşezată la
începutul acesteia:
                 Cum ai putut (să) faci asta[?]
• la sfârşitul unei propoziţii interogative incidente intercalate între
    părţile unei propoziţii
enunţiative sau între două propoziţii enunţiative şi izolate prin pauze de
    restul frazei:
                Când am ajuns acolo - ce să vezi[?] - nu te mişcai de atâta
                lume.
• pentru a marca lipsa unei replici cu caracter interogativ, exteriorizată
    prin mimică:
                 - N-ai aflat ce se întâmpla?
                  - [?]
•pentru a arăta rezervele sau îndoielile vorbitorului faţă de o afirmaţie
    anterioară (se
foloseşte între paranteze rotunde):
                 Se zice că el are un talent [(?)] nemaiîntâlnit până acum
                la alţi poeţi.

                              Semnul exclamării
    Semnul exclamării marchează grafic intonaţia propoziţiilor şi frazelor
    exclamative sau
imperative.
Se foloseşte:
• la sfârşitul unei propoziţii imperative: Mergi mai repede acolo [! ]
• la sfârşitul unei fraze care se termină cu o propoziţie imperativă: O,
    fraţii mei cei iubiţi, care părăsiţi locurile natale, gândiţi-vă la
    părinţii voştri şi nu-i uitaţi !
• la sfârşitul unei propoziţii enunţiative exclamative de orice fel, al
    unor expresii exclamative
cu valoarea unei propoziţii:
                 Ce minunat[! ]
• la sfârşitul unei fraze care se termină cu o propoziţie enunţiativă
    exclamativă:
                 M-a surprins (cât) de frumos era acolo[!]
• la sfârşitul unei propoziţii exclamative incidente (închisă între
    paranteze sau pauze):
                 (Când) am ajuns acolo (ce frumos era[!]) am admirat munţii
                (ce) se
profilau pe cerul senin.
• după interjecţii:
                 Ei[!] Ce se întâmplă, acolo?
• după substantive în vocativ:
                 Ioane[!] Vino repede.
• pentru a marca lipsa unei replici cu caracter exclamativ, exteriorizată
    prin mimică:
                 - Nu vrea să meargă acolo.
                 - [!]
• pentru a arăta îndoiala sau ironia faţă de cele afirmate în propoziţie:
                 Este, zice el, cel mai bun [[!]] dintre toţi.
• pentru a marca creşterea gradată a intensităţii vocii şi a stării emotive
    se folosesc mai multe
semne de exclamare:
                 ─ Mihai[!] Mihai[!] [!] Vino până. la mine.
Când se foloseşte la sfârşitul unei propoziţii interogative exclamative sau
    al unei fraze ce
conţine o astfel de propoziţie, semnul exclamării se adaugă semnului
    întrebării:
                 Şi tu ai fost acolo?[!]

                             Punctul şi virgula
    Punctul şi virgula este semnul de punctuaţie care marchează o pauză mai
    mare decât cea redată de virgulă şi mai mică decât cea redată de punct.
Se foloseşte:
• pentru a despărţi propoziţiile sau grupurile de propoziţii care formează
    unităţi relativ
independente:
                 Toţi mi-au spus că eşti un copil talentat[;] vei merge să
                studiezi la o
şcoală unde poţi să-ţi pui în valoare talentul.
• pentru a despărţi propoziţii sau grupuri de propoziţii coordonate
    copulativ, adversativ sau
conclusiv:
                 Vei merge acolo (să) te interesezi de soarta lor[; ] (dar)
           până atunci
pregăteşte tot (ce) îţi este necesar.
• pentru a despărţi o cauzală sau o concesivă de regenta ei:
                 Nu vei reuşi fără un efort deosebit[;] (pentru că) succesul
                înseamnă
muncă. N-a realizat prea multe în viaţă[;] (deşi) îşi dorea cu tot
dinadinsul acest lucru.
• după o propoziţie incidentă:
                 Du-te, zise el[;] trebuie (să) fii acolo.
• după adverbele de afirmaţie, de negaţie sau după unele adverbe de mod:
                 Da[;] să se ducă. Bine[;] să mergeţi şi voi.
• în propoziţii sau fraze, pentru a despărţi diversele observaţii
    referitoare la acelaşi obiect,
diverse raţionamente, între grupuri de cuvinte aflate în enumeraţie pentru
    a argumenta diverse
aspecte enunţate anterior:
    Substantivele sunt comune şi proprii: casă, dulap, masă, perete[;} Ion,
    Maria, Sandu.

                                 Două puncte
    Două puncte marchează o pauză mai mică decât pauza indicată de punct.
Semnul se foloseşte:
• după un verb de declaraţie exprimat sau subînţeles sau după un substantiv
    înaintea vorbirii
directe:
                 L-a întrebat[:]- Te duci acolo?
                 Dar Mihai, categoric[:] - Nu!
• după verbul care anunţă reproducerea unor zgomote sau sunete:
                 Deodată am auzit[:] trosc!
• înaintea citării unui text, a unui proverb, a unei zicale, a unui
    principiu:
    Un proverb înţelept spune[: ] „Dacă prietenul tău este miere, nu-l
    mânca de tot.”
• înaintea unei enumerări:
                 Sunt substantive comune[:] caiet, carte, elev, şcoală etc.
• înaintea unei precizări sau a unei explicaţii care poate fi, sub aspect
    sintactic, apoziţie sau
atributivă apoziţională:
    În depărtare se zăreşte un oraş feeric[:] Constanţa. Îţi dau un sfat[:
    ] (să) nu te
duci singur acolo.
• după cuvinte ca: (de) exemplu, astfel, anume, iată, care anunţă
    explicaţii, precizări,
exemplificări:
                 Iată de ce nu[:] nu cred în aşa ceva.

                               Semnele citării
    Semnele citării (ghilimelele) se folosesc:
• înainte şi după un text extras şi reprodus întocmai (text citat) dintr-o
    operă literară, dintr-o
lucrare ştiinţifică sau înainte şi după un text reprodus în vorbire
    directă.
                 Se dă textul: [„] Nu ştiu alţii cum sunt, dar eu... ["]
                 L-am auzit deodată: [„] Să ştii că nu mă duc.["]
• pentru a exprima o ironie faţă de cel care foloseşte cuvântul sau grupul
    de cuvinte reprodus
ori când cuvântul este folosit cu sens opus:
      Spune c-ar fi [„]deştept["] din cale-afară. Vezi, [,,]deşteptule["] că
    nu e aşa?
• pentru a atrage atenţia în mod deosebit asupra cuvintelor şi a le da o
    importanţă
mai mare:
Tu şi el trebuie să mergeţi acolo, adică [„]voi["] care reprezentaţi
    ceva...
• la titlurile operelor literare, ştiinţifice, ale publicaţiilor, când sunt
    reproduse în frază:
În opera literară [„]Amintiri din copilărie["], Ion Creangă povesteşte
    întâmplările
acelei vârste fericite.
• pentru a preciza sensul unor cuvinte în lucrările de lingvistică:
                 Verbul a veni poate să aibă sensuri diferite: Apa îi venea
           până la
genunchi ([„] ajungea["]).
    Când există un citat în interiorul altui citat, se folosesc două feluri
    de ghilimele: [„]... ["]
şi [«]... [»], ultimele folosindu-se în interiorul textului:
[„] Şi el, cât era de ostenit, ne prindea câte pe unul, ca la baba-oarba,
    ne ridica în
grindă zicând: [«] Tâta mare![»] şi ne săruta mereu...[„].
                                       (Ion Creangă, Amintiri din copilărie)
                               Linia de dialog
    Linia de dialog marchează începutul vorbirii unei (fiecărei) persoane
    care participă la
convorbire:
                 [—] Te-ai dus acolo?
                 [—] Nu.
                               Linia de pauză
    Linia de pauză se foloseşte:
• în interiorul propoziţiei şi al frazei, pentru a delimita cuvintele,
    construcţiile şi propoziţiile
incidente, propoziţiile explicative ori apoziţiile, având în general
    valoarea virgulei:
                 Mihai [-] fratele meu [-] a fost acolo.
• înaintea unei explicaţii:
                 Ajunsese de nu-l mai recunoştea [-] o umbră.
•înaintea unei comparaţii căreia îi lipseşte adverbul comparativ:
    Era frumoasă: talie subţire, privire blândă, iar faţa ei [-] boboc de
    trandafir.
• pentru a marca absenţa predicatului sau a verbului copulativ:
                 „Religia [-] o frază de dânşii inventată...”
                                          (M. Eminescu, Împărat şi proletar)

                  Parantezele rotunde [()] sau drepte [[ ]]
    Parantezele rotunde [( )] sau drepte [[ ]] se folosesc pentru a arata
    un adaos în
interiorul unei propoziţii sau fraze care, din punct de vedere gramatical,
poate fi sintagmă, propoziţie sau frază de sine stătătoare ori care face
parte din aceeaşi propoziţie sau frază ca şi grupul sintactic pe care îl
explică:
„Era adevărat ca acest sergent nu încetase să se arate vesel de când venise
    [(doar de câteva
zile, înainte deci de evenimentele de ieri)], dar poate că ar fi fost cazul
    ca tocmai
evenimentele de ieri să-1 fi pus şi pe el niţel pe gânduri.”
                                                (M. Preda, O oră din august)
• Parantezele drepte se mai folosesc pentru a închide un adaos făcut de noi
    într-un text citat
sau unele cuvinte ori semne de punctuaţie asupra cărora vrem să atragem
    atenţia cititorului
(ca în lucrarea de faţă);
           Pe lângă el [pe lângă pârâu], cobora, chinuita, singura
          cărare..."
                                                 (G. Galaction, La Vulturi!)
• Parantezele drepte se folosesc şi pentru a închide punctele de suspensie,
    marcând astfel lipsa
unui fragment dintr-un text citat:
„Sus la munte s-a făcut cioban[...]. Din an în an. Dănilă a crescut în
    turme şi în argaţi[...]”.
                                                 (G. Galaction, La Vulturi!)
                            Punctele de suspensie
    Punctele de suspensie marchează întreruperea momentană sau definitivă a
    vorbirii din
diferite motive:
• înaintea unei afirmaţii care provoacă surprinderea:
                 L-a pedepsit pentru[...] o nimica toată.
• când vorbitorul consideră restul propoziţiei uşor de subînţeles:
                 Să-mi spui dacă ai vreun motiv care [...]
• datorită intervenţiei neaşteptate a unui interlocutor sau în aşteptarea
    reacţiei acestuia:
                 ─ Să te duci, că dacă [...]
                 ─ Bine, aşa voi face!
• pentru ca vorbitorul să găsească expresiile cele mai potrivite sau pentru
    a sugera ritmul lent
al vorbirii:
                Era acolo [...] în munţi [...] la peşteră [...] o privelişte
                minunată.
• pentru a indica întârzierea răspunsului:
                 ─ Ai fost acolo?
                 ─ [...] Unde să fiu?
• pentru a marca o vorbire incoerentă:
    Evenimentul a avut loc [...] la [...] când [...] masele populare [...]
    Ştefan cel Mare
i-a învins pe turci.
• pentru a arăta mirarea, surprinderea sau o stare emotivă puternică, fiind
    însoţite uneori de
semnul exclamării sau al întrebării:
                 ─ Ştii că a reuşit?
                 ─ Da?[...]
                 ─ Ce-am văzut [...] m-a îngrozit [...]
• puse între paranteze drepte într-un citat, punctele de suspensie
    marchează lipsa unui
fragment (vezi exemplele de la capitolul Parantezele rotunde şi drepte din
    infra).
• se mai folosesc şi după titlurile unor poezii care sunt formate din
    primul vers sau dintr-o
parte a acestuia: O, mamă [...], de M. Eminescu.
• pot să marcheze o dată nesigură sau omiterea ei voită:
Într-un document de la 184[...] se prevede acest fapt. În scrisoarea ta din
    [...] decembrie
anul trecut mi-ai făcut această precizare.

                                   Cratima
    Cratima (liniuţa de unire şi de despărţire) se foloseşte ca semn de
    punctuaţie:
• în repetiţii, când cuvântul repetat formează o unitate (substantiv,
    adjectiv, adverb,
interjecţie):
      Încet[-] încet, se apropiau de mal. Gânduri[-] gânduri îi treceau prin
    cap.
• în interiorul unor expresii formate din două substantive, un substantiv
    şi un adverb, din două adverbe sau din două interjecţii:
                 calea[-]valea, câine[-]câineşte, ici[-]colo, trosc[-
                ]pleosc.
• între două numerale, pentru a arăta că indicaţia numerică este
    aproximativă:
                 Costă vreo 2 000[-]3 000 de lei.
• între cuvintele care arată limitele unei distanţe sau ale unui interval
    de timp:
                 A călătorit pe ruta Bucureşti[-]Roşiori.
                 În perioada 1[-]10 ianuarie magazinul este închis.

                             SEMNELE ORTOGRAFICE
                                   Cratima
    Cratima (liniuţa de unire şi de despărţire) se foloseşte ca semn
    ortografic în
următoarele situaţii:
• pentru a reda în scris rostirea împreună a două cuvinte alăturate, părţi
    de vorbire diferite,
fiind posibilă şi omiterea unei vocale:
                 ducându[-]se; să[-]i dea.
    Când cratima se află în interiorul silabei şi nu corespunde cu tăietura
    silabică (aşa cum
corespunde în cazul primului exemplu), ea poate marca:
a) rostirea într-o silabă a două cuvinte întregi (ca în exemplul al
    doilea);
b) rostirea într-o silabă a unui cuvânt întreg şi a începutului altui
    cuvânt:
                 nu[-]aduce;
c) rostirea într-o silabă a sfârşitului unui cuvânt şi a unui cuvânt
    întreg:
                 ducându[-]l;
d) rostirea într-o silabă a sfârşitului unui cuvânt şi a începutului
    altuia:
                 dac[-]auzea;
• pentru a despărţi cuvintele în silabe;
• la scrierea cuvintelor compuse prin alăturare:
                 câine[-]lup; cal[-]de[-]mare; nou[-]născut;
• la scrierea unor derivate cu prefixe sau sufixe ca:
                 ex[-]director, voltaire[-]ian etc.
• pentru a lega desinenţa sau articolul hotărât enclitic de un cuvânt
    neobişnuit ca rostire ori
scriere, unele dintre cuvinte fiind compuse prin abreviere:
    ONU[-]UL, pH[-]ul, show[-]uri;
• pentru a însoţi segmentele izolate dintr-un cuvânt: articulate cu
    articolul hotărât [-]1.

                                 Apostroful
    Apostroful marchează grafic:
• căderea, absenţa accidentală în rostire a unui sunet sau a unui grup de
    sunete la sfârşitul, la
începutul sau în interiorul cuvântului:
                 Las['] pe mine! Un['] te duci? [']neaţa; sal[']tare.
•absenţa primelor cifre ale notaţiei unui an:
                 [']94 în loc de 1994.
                                   Punctul
    Punctul, ca semn ortografic, se foloseşte:
• în abrevierile formate din prima literă de la începutul cuvântului, dar
    folosirea lui nu este
obligatorie:
                 O[.]N[.]U[.]dar şi ONU.
• în abrevierile formate din prima parte a cuvântului sau din aceasta plus
    consoana cu care
începe silaba următoare:
                 dvs[.], dv[.], etc[.]; dr[.].
Punctul nu se foloseşte:
• după abrevierile formate din prima şi ultimele litere ale cuvântului sau
    la compusele prin
abreviere, la fragmente unite ori la iniţiale şi fragmente unite:
                 d-tale, d-voastră, Plafar, ASIROM, TAROM.
• după simbolurile de chimie, fizică, matematică, precum şi după
    prescurtarea punctelor cardinale:
Mg, cm, kg, E, N.
                                    Bara
    Bara se foloseşte în abrevieri:
• între doi termeni ai unei formule de tipul km[/]h (kilometri pe oră).
• în abrevierea prefixului contra-: c[/]val (= contravaloare).
                               Linia de pauză
    Linia de pauză se foloseşte între un termen simplu şi unul compus sau
    între doi termeni
compuşi, scrişi cu cratimă, care formează un nou cuvânt compus:
           Anglo[-]sud-coreean; nord[-]nord-vest; sud-est[-]nord-vest.
    În aceste situaţii, cratima este mai scurtă decât linia de pauză.

                            Pauza albă (grafică)
Pauza albă (grafică) delimitează cuvintele, arătând că în acel loc se
    termină un cuvânt şi
urmează altul. Ea concretizează aplicarea principiului sintactic al
    ortografiei potrivit căruia
scrierea delimitează cuvintele după sensul lor lexical şi după valorile lor
    gramaticale:
    A venit odată („cândva"); a venit o dată („o singură dată").

                      VALOAREA FUNCŢIONALĂ ŞI EXPRESIVĂ
                   A SEMNELOR ORTOGRAFICE ŞI DE PUNCTUAŢIE


    Din punct de vedere funcţional, semnele ortografice separă cuvintele
    după sensul lor
lexical şi după valorile lor gramaticale.
    Dintre semnele ortografice, valoare expresivă (sau mai degrabă
    stilistică) are mai întâi
cratima, atunci când este folosită în operele literare scrise în vers
clasic, ţinând cont de consecinţele ei în prozodie: menţine măsura,
conserva. ritmul, contribuie la realizarea rimei (atunci când se află în
finalul versului; de pildă, patemi─ singurătate-mi, din poezia „Mai am un
singur dor”, de Mihai Eminescu).
    Apostroful marchează, în plan expresiv, un ritm rapid în rostire,
    o exprimare neîngrijită
(colocvială sau regională).
    Semnele de punctuaţie, din punct de vedere funcţional, delimitează
    cuvinte, grupuri
de cuvinte, propoziţii şi fraze în funcţie de intonaţie şi de pauzele
prezente în vorbire.
    Dintre semnele de punctuaţie, valori expresive au:
    a) virgula (când folosirea ei se referă la o parte de vorbire în cazul
    vocativ sau la o interjecţie);
    b) semnul exclamării (în aceleaşi situaţii ca virgula, dar şi atunci
    când se foloseşte după
exclamaţiile retorice);
    c) semnul întrebării (în interogaţiile retorice sau când se asociază cu
    o exclamaţie în
propoziţiile interogativ-exclamative);
    d) punctele de suspensie (când marchează întreruperea momentană a
    vorbirii din cauza
unor stări emotive puternice).
    Semnul întrebării şi semnul exclamării exprimă o implicare afectivă
    puternică:
îndoiala, nedumerirea, uimirea, emoţia, bucuria, surpriza, furia etc.
    Când sentimentele exprimate sunt deosebit de puternice, semnul
exclamării este folosit dublu sau triplu.
    Punctele de suspensie mai evidenţiază surprinderea, ezitarea, îndoiala
    sau o vorbire
incoerentă.
    Uneori, chiar punctul are valoare expresivă atunci când segmentează
    frazele pentru a
marca o anumită tensiune sufletească sau o gradare ascendentă a acţiunii.
    În stilul modern, el poate izola, cu efect expresiv, o subordonată de
    regenta ei.
    O anumită ritmicitate conferă frazei şi punctul şi virgula prin care se
    subliniază şi unele
asemănări între unităţile sintactice constitutive.

