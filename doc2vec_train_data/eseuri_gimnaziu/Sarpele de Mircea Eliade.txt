
Şarpele
                                
Mircea Eliade






   
Tu şerpe balaur,
     Cu solză de aur,
     Cu nouă limbe împungătoare,
     Cu nouă cozi izbătoare,
     Să te duci la ea,
     Unde-o vei afla...
     Şi tu să n-o laşi
     Până ce ea,
     Mândra mea,
     Cu mine s-a întâlni
     Şi îmi va vorbi. ......


   Descântec de dragoste



   I

   Liza se pregătea să aplaude, presimţind sfârşitul romanţei.

   Nădăjduia că gestul zgomotos, şi cuvintele pe care va trebui să le

   spună, şi comentariile celorlalţi o vor ajuta să-şi reţină lacrimile.
Căci

   refrenul o emoţiona stupid, aproape sălbatec; în special primele

   rânduri:

     În părul meu, odată blond,
     E o şuviţă argintie...
   De unde năvăleau deodată atâtea amintiri, atâtea nostalgii? I se

   părea că mai auzise undeva aceleaşi cuvinte, de foarte mult timp, când

   era mică şi mătuşa Leana îi recita poezii la modă înainte de război:

   E o şuviţă argintie...

   Ştiuse parcă, înainte ca să le audă, cuvintele ce trebuiau să vină.

   Aştepta sfârşitul, căruia vocea de bariton timid îi da o mirată tristeţe:

   ....Eu n-am avut copilărie!...

   Întocmai cum presimţise ea, fără ca să-şi poată stăpâni emoţia şi

   neliniştea. Cuvintele acestea îi amintiră deodată chipul zâmbitor al

   Leanei, grădina cu duzi din Bulevardul Pache şi tristeţile de atunci. I

   se păru că e foarte nefericită, că tinereţea ei e un dezastru şi că nu o

   înţelege nimeni, că nu o va înţelege nimeni, niciodată. I se păru atât de


   deşartă căsătoria ei cu un funcţionar superior - după atâta aşteptare!...

      - atât de triste toate întâmplările... I-ar fi plăcut să se afle acum
   undeva
 • singură, ascultând romanţa şi putând să plângă fără sfială.
 • ― Să-mi scrii cuvintele! auzi glasul Dorinei de la celălalt capăt al
 • mesei. Sunt superbe!...
   ― Cuvintele sunt vechi, răspunse d-l Stamate parcă mai timid.

   Numai melodia e nouă... Îmi place, pentru că e o melodie tristă...

   Se întoarse către Liza, fără ca ea să-l vadă.. Părea destul de surprins

   de succesul pe care îl avusese glasul lui. Nu primise să cânte decât

   după multe insistenţe. Cunoştea prea puţin pe gazdă, pe ceilalţi
invitaţi.

   Şi totuşi, ce oameni cumsecade; în special gazdele. O primire atât de

   grandioasă, aici, la Fierbinţi, un biet sat la treizeci de kilometri de

   capitală...

   ― Puţin vin cu sifon, dacă nu te superi, se rugă Stere, întinzând

   paharul gol peste masă.

   Liza îl privi dezgustată. „Să faci un asemenea gest, după o

   romanţă... Şi ăsta e bărbatul meu..."

   ― De cine sunt cuvintele? întrebă din nou Dorina. Nu le-am întâlnit

   până acum...

   Vorbea tare, de la capătul mesei, ca să fie auzită şi de căpitanul

   Manuilă. Işi dedea foarte bine seama de ce a fost aranjată petrecerea

   aceasta, cu atâţia invitaţi, aici la ţară, în casa cumnatului ei. „Vor să


   mă mărite"... îi venea să zâmbească. De câte ori se uita la căpitanul

   Manuilă şi-l vedea mâncând corect, controlându-se neîncetat, nu cumva

   să-şi pună coatele pe masă, i se părea că se pregăteşte să joace o farsă:


   ea se va preface că este o tânără care se logodeşte, iar căpitanul

   Manuilă va juca rolul logodnicului... Cum, aşa, deodată? cu un om pe

   care nu-l cunoşti?!...

   ― Nu cred că sunt de Bacovia, adăugă ea, tot atât de tare. Şi nici de

   Arghezi...

   „Numele acestea vor ului puţin pe domnul căpitan", gândea Dorina.

   ― ...N-aş putea să spun de cine sunt, se scuză Stamate. Ştiu că sunt

   foarte vechi...

   Căpitanul Manuilă continua să asculte pe gazdă, fără să ridice ochii.

   ― ...în condiţiile astea, n-aş putea nici eu închiria apartamentul,

   domnule căpitan, spuse d-na Solomon. Vedeţi d-stră, lumea vorbeşte

   aşa şi pe dincolo despre proprietari.

   D-na Solomon trase un fum din ţigară, lung, cu atenţie,

   apropiindu-şi genele. Este exasperant băiatul ăsta cu tăcerea lui. Şi

   n-are nici un subiect de conversaţie. Oare să se fi îndrăgostit atât de

   repede?

   Căpitanul nici nu îndrăznea să-şi îndrepte privirile spre capătul

   mesei, de unde Dorina zvârlea întruna întrebări. I se dăduse a înţelege,

   înainte de a ajunge la Fierbinţi, în timp ce rămăsese singur cu Stere în

   maşină, că hotărârea trebuie luată repede. Părinţii fetei nu pot aştepta

   prea mult. Dorina şi-a trecut licenţa în toamnă. Nu că ar avea nevoie

   să profeseze - căci el doară ştie situaţia -, dar aşa a voit ea, i-a
plăcut

   să-nveţe. Şi-acum sunt mai multe partide. Şi părinţii vor să aranjeze

   într-un fel. Dorina spunea că visul ei este să petreacă luna de miere ca

   o vacanţă, şi în străinătate...

   ― Cine mai vrea o cafea? întrebă d-l Solomon, ridicând mâna în sus.

   D-na Solomon tresări, fericită că are un motiv să-şi părăsească

   taciturnul ei tovarăş de masă.

   ― Mă ierţi, te rog, un moment!... Să văd de cafele!...

   Căpitanul Manuilă roşi, înclinând exagerat capul, ca şi când ar fi

   vroit să spună: „Vai, doamnă; desigur! D-stră, ca gazdă"... Dădu cu

   ochii de Dorina, care părea că-l priveşte visătoare, şi zâmbi, începea

   să capete curaj.

   ― Văd că vă place poezia, domnişoară, vorbi el pe neaşteptate.

   Se făcu deodată tăcere. Dorina se îmbujoră brusc şi începu să-şi

   numere mărgelele din jurul gâtului. Auzind că începe discuţia despre

   poezie, Stamate se plecă atent deasupra mesei, curios să asculte.

   ― Îmi plac doar anumiţi poeţi, vorbi Dorina. Şi mai mult moderni...

   ― Am băgat de seamă, zâmbi căpitanul Manuilă. Versurile

   de-adineauri nu le-aţi recunoscut, deşi nu sunt atât de vechi. Sunt din

   Radu Rosetti...

   Liza privi cu mirare pe căpitan. Aşadar, nu e chiar atât de prost...

   Şi are dreptate: sunt versurile lui Radu Rosetti. Leana avea volumele lui
de poezii şi cărţile acelea şi le mai reaminteşte şi acum, atâţia ani după
moartea Leanei. Le ţinea pe policioara din salon, în casa veche din
Bulevardul Pache; au rămas acolo până ce a murit şi Leana, tot de
tuberculoză, aşa cum muriseră şi celelalte mătuşi. Liza era pe atunci în
cele dintâi clase de liceu, îşi aminteşte cu ce jind privea atunci
policioara încărcată cu cărţi. Era acolo şi Ion, apărut de curând, şi după
moartea Leanei se bucurase chiar în ascuns că va putea lua cele două volume
şi le va păstra pentru totdeauna; nimeni nu se va mai gândi să le ceară
înapoi.

   Şi, deodată, poruncitor, glasul mamei: „Să nu iei nimic, că au

   microbi!"... Cărţile apoi le-au ars, aşa i-au spus, împreună cu coşul de

   rufe în care se afla colecţia Universului literar...

   ― Ce poet, domnule, şi Radu Rosetti! exclamă Stere. L-am cunoscut

   în timpul războiului...

   Liza plecă fruntea. „Are numai nouă ani mai mult ca mine şi pare

   atât de bătrân, atât de strein"...

   Şi se-mbătrâneşte singur, fără să i-o ceară nimeni, parcă numai ca

   să-i facă ei în necaz, să-i amintească aspru că el a cunoscut altă viaţă,


   că e dintr-o altă generaţie...

   D-l Solomon, văzând discuţia începută, se ridică şi plecă din odaie.

   Trecu în săliţă şi, după ce închise uşa, privi cu atenţie sticlele şi

   sifoanele din căldările cu gheaţă. Deschise apoi uşa de la dormitor.

   D-na Solomon era în faţa oglinzii, privindu-se fumând. Cu mâna

   stângă îşi aranja părul.

   ― Ştii că am terminat vinul, spuse d-l Solomon.

   D-na Solomon ridică din umeri. Se depărtă de oglindă cu paşi moi

   şi se aşeză pe marginea patului.

   ― Bine că s-a terminat masa, vorbi ea plictisită.

   ― Dar a ieşit totul excelent, adăugă d-l Solomon. Şi-a fost berechet.

   Tu spuneai că n-are să ajungă puii... Şi ai văzut c-a mai rămas... Ă

   propos, i-ai spus femeii să-i acopere bine? Cu căldurile astea.... Şi-au

   să trebuiască diseară.

   Îşi aprinse şi el o ţigară şi se aşeză pe pat, lângă nevastă-sa.

   ― Nu ştiu cum a rămas hotărât, mergem şi noi la mănăstire?

   ― Cum vrei tu, răspunse d-na Solomon. Dar să ştii că eu nu dorm

   acolo, cu ploşniţe şi cu ţânţari...

   ― Nu sunt decât ţânţari, zâmbi d-l Solomon.
   ― Parcă tu simţi vreodată!...
   Tăcură amândoi, câteva clipe, fumând cu ochii în tavan.
   ― Tu ce crezi de căpitanul ăsta? întrebă d-l Solomon.
   ― Mă-ntrebam şi eu de unde 1-aţi mai găsit...
   ― Să ştii că nu-i prost, întrerupse d-l Solomon. După ce-ai plecat tu,
   a început o discuţie foarte serioasă... Dar am impresia că s-a intimidat.

   Ori se pare că 1-a luat Stere cam repede...
   ― Şi ălalaltul cine e? întrebă d-na Solomon ridicându-se.

   ― Stamate, un prieten de-al căpitanului, mi se pare că-i inginer

   agronom...

   D-l Solomon ascultă o clipă încruntat, încercând să ghicească ce se

   petrece alături, apoi întrebă cu alt glas:

   ― S-or fi făcut cafelele?

   Din sufragerie se auzeau voci, râsete. Câţiva paşi greoi, apoi uşa se

   deschise şi apăru bătrâna d-na Solomon. Intră cu multă grijă,

   temându-se parcă să nu facă zgomot.

   ― Aicea erati? întrebă ea, fără să se mire.

   Se apropie încet de pat, călcând cu aceeaşi băgare de seamă, şi se

   aşeză chinuit, oftând.

   ― Cum vi se pare? întrebă din nou, ridicând privirile.
   ― Numai de s-o hotărî... vorbi d-l Solomon.
   ― Asta ziceam şi eu...
   D-l Solomon se întoarse către nevastă-sa.
   ― Aglo, eu aş zice să te mai duci tu prin sufragerie. Vezi, poate vor
   să treacă în grădină... Nici nu mai e prea cald acum...
   D-na Solomon se opri în trecăt în faţa oglinzii, ca să-şi aranjeze din

   nou coafura.

   ― Tu ce zici? o întrebă bătrâna.
   D-na Solomon ridică din umeri şi plecă.
   ― De, ştiu şi eu...
   După ce se închise uşa, bătrâna privi din nou spre d-l Solomon.
   ― Ei nu-i prea place...
   ― Aşa e ea, n-o ştii? Când stăm singuri cuci aici, oftează după
   musafiri şi când are musafiri, cade obosită. Dar mie îmi place
   căpitanul. Are şi şcoală...
   ― Şi ălalaltul e drăguţ, vorbi d-na Solomon.

   De alături se auziră zgomote; scaune depărtate de masă, râsete,

   mulţumiri. D-l Solomon se grăbi să iasă din odaie.

   ― Mamă, spuse el din prag, vezi, ocupă-te d-ta pentru diseară. Ştii,

   la mănăstire trebuie să venim bine pregătiţi...



   II

   În grădină era încă destul de cald şi Stere îşi scoase haina,

   agâţându-şi-o de ramura unui vişin. Rămase în cămaşă. I se vedea

   ceafa rotundă, netedă, albă. Riri trecu în acea clipă pe lângă el, cu
tava

   încărcată cu pahare aburite. Stere o opri.

   ― Mie fără dulceaţă, mulţumesc, spuse el apucând două pahare

   deodată, cu amândouă mâinile.

   Rezemată de vişin, Liza îl văzu cum înghite apa, pe nerăsuflate,

   aplecându-şi capul mult pe spate, ca şi cum ar fi voit s-o primească

   de-a dreptul în gâtlej. Liza îl privi aproape fără mirare. Avu din nou,

   în acea clipă, sentimentul că şi-a ratat viaţa, că a fost păcălită - fără


   voia ei, înainte ca ea să prinză de veste. Ar fi vrut un singur lucru: să


   povestească cuiva, să se împrietenească cu cineva, cu cineva

   necunoscut, căruia să-i spună an cu an viaţa ei întreagă.

   Întoarse capul. Alături, pe iarbă, era Vladimir, fratele Ririei, şi cu

   cei doi musafiri. I se păru că e ceva schimbat în gesturile lui Vladimir.


   Vorbea parca altfel, mai solemn, mai responsabil. Îl privi câteva clipe

   fără să înţeleagă. Apoi zări deodată ţigara pe care băiatul o ţinea atent


   între degete. Fumul se înălţa albăstrui în aerul cald al grădinii, o
şuviţă

   stingheră, tremurând, pierzându-se repede în lumină.

   ― Tu ce ai, te doare capul?
   Stere venise lângă ea, blajin, şi-i apucase braţul.
   ― N-am nimic, zâmbi Liza.
   ― Ei, parcă eu nu ştiu! exclamă Stere destul de tare. Ai auzit
   romanţa aia. Aşa ai rămas tu: o sentimentală!...
   Stamate ridică ochii şi se îmbujoră brusc. Stere îl mângâie cu o

   privire prietenească, recunoscătoare.

   ― N-ai vrea să ne cânţi şi ceva mai vesel, domnule inginer?! întrebă

   el, apropiindu-se de grup şi trăgând braţul Lizei.

   Stamate voi să se ridice, dar Stere îi puse mâna pe umăr.
   ― Nu te deranja, te rog, doar suntem între prieteni...
   ― Mă gândeam că poate doamna, bâigui Stamate.
   ― Ea a rămas ce-a fost: o sentimentală şi o romantică, zâmbi Stere.
   D-aia te-ntrebam: poate ne mai cântai ceva, mai vesel...
   Stamate încercă din nou să se ridice. Se simţea prost, aşa cum
   stătea pe iarbă, cu genunchii strânşi, apropiaţi de coate, şi privind în
   sus, silindu-se să zâmbească, silindu-se să-şi ascundă încurcătura şi
   lipsa de vervă printr-o mimică exagerată.
   ― Lasă, domnule, nu te deranja, vorbi Stere apăsându-i încă o dată

   mâna pe umăr. Sau poate cânţi mai bine din picioare.

   ― Nu cred că se poate cânta în grădină, spuse Liza. Nu e mediul.

   Vladimir zvârli iritat ţigara peste gard. Îl întrerupsese tocmai când

   se simţea mai încălzit în discuţie, când îi pierise timiditatea din
timpul

   mesei.

   ― Cum o să cânte cineva în căldura asta? exclamă el ironic. Mai

   bine vă aşezaţi şi voi pe iarbă şi mai stăm de vorbă până se înserează...


   Domnul căpitan ştie o sumă de lucruri interesante. Spunea c-a cetit

   acum de curând o carte...

   ― Vai, lăsaţi!... se scuză căpitanul.

   ― După câte văd eu, eşti savant, nu glumă! îl necăji cu admiraţie

   Stere.

   ― Să vezi, Liza, despre existenţa lui Isus! exclamă Vladimir.
   Liza se prefăcu mirată şi interesată de această veste.
   ― Cine poate să ştie vreodată ceva sigur despre Isus! spuse Stere
   placid.
   ― Sunt documente, îndrăzni căpitanul Manuilă.

   ― Dar parcă documentele astea nu le-au făcut tot popii? întrebă

   ironic Stere. Eu repet ce-am spus de atâtea ori: că religia e bună pentru


   ţărani, pentru oamenii de jos, care altminteri ar fi nişte anarhici...
Sau

   mai poţi spune şi altceva: că Isus a fost un ideal de moralitate, de

   abnegaţie şi aşa mai departe. Ca ideal, nimic de spus; dimpotrivă, noi

   ar trebui să-l luăm de model...

   ― Dar ce discutaţi cu atâta aprindere? întrebă deodată Dorina

   apropiindu-se de grup.

   Căpitanul se ridică politicos în picioare, urmat de Stamate. Stere nu

   avu timp să intervină.

   ― Vorbeam despre existenţa lui Isus, spuse Liza. Domnul căpitan a

   citit de curând o carte şi tocmai voia să ne spună...

   ― Nu e Fiul omului a lui Emil Ludwig? întrebă Dorina.

   ― Care Ludwig e ăsta? întrerupse Stere. Nu e ăla cu viaţa lui

   Napoleon? Lizule, avem şi noi cartea asta...

   Căpitanul Manuilă se întoarse cu delicateţe spre Dorina şi răspunse,

   fără ca să-l poată auzi toţi:

   ― Nu, domnişoară, era vorba de o carte mai puţin celebră. De altfel,

   nici nu e atât de nouă; a apărut acum vreo zece ani. îi spune Le

   Mystère de Jesus de P.I. Couchoud...

   ― Să mi-o împrumuţi şi mie, se rugă Vladimir.

   ― Cu plăcere, domnule Săveanu, vorbi căpitanul corect.

   Liza începuse să-l privească cu mai multă simpatie. Nu părea deloc

   prost. Şi apoi, dăduse prilej lui Stere să se reabiliteze. Ceea ce
spusese

   el despre existenţa lui Isus părea destul de interesant. Deşi s-ar fi
putut

   exprima cu mai multă îngrijire; ar fi putut vorbi şi de mistica creştină,


   de catedrale...

   Vladimir voia să se depărteze cu căpitanul, Stamate şi Dorina, să

   facă un grup aparte, ca să poată discuta în voie, dar Riri îl apucă de

   braţ şi-l luă deoparte.

   ― Du-te în casă, îi şopti ea, te cheamă Aglaia.

   Vladimir alergă spre intrarea principală cu pasul lui sportiv, care îi

   dedea întotdeauna un sentiment stenic, amintindu-i parcă încă o dată

   că nu are decât 19 ani, că e student la Litere şi are toată viaţa
înaintea

   lui.

   Găsi pe d-na Solomon în sufragerie, răscolind sertarele ca să caute

   şerveţele de masă curate.

   ― M-ai chemat? întrebă el răsuflând adânc.

   ― Voiam să te întreb dacă putem lua patefonul la mănăstire, lămuri

   d-na Solomon.

   Vladimir tăcu câteva clipe, ca şi cum ar fi încercat să se gândească.

   Îi venea greu să răspundă; întrebarea căzuse atât de neaşteptată, atât de


   străină de gândurile pe care i le răscolise discuţia de-adineauri...

   ― Nu ştiu dacă o să mai fie timp de dansat, vorbi el distrat. O să

   ajungem acolo pe seară, o să trebuiască să le arătăm lacul, pădurea şi

   celelalte... Apoi o să ne aşezăm la masă...

   ― Atunci ai adus patefonul degeaba, spuse d-na Solomon plictisită.
   ― Credeam că o să se danseze aici, se scuză Vladimir.
   ― Văd că acum s-au aşezat la vorbă, răspunse d-na Solomon,
   arătând cu capul spre grădină. Nici n-au să mai vrea să intre înăuntru...

   ― E mult mai comod afară, încercă s-o îmbuneze Vladimir. Şi cred
   că e mai convenabil şi pentru voi; scăpaţi mai devreme de musafiri...
   Vladimir râse, ca să-şi sublinieze gluma. Dar se simţea şi el puţin
   vinovat. Când, cu o săptămână înainte, îi telefonase d-na Solomon la
   Bucureşti, invitându-l la Fierbinţi împreună cu Riri, el propusese să
   vină cu patefonul, ca să antreneze musafirii. Ştia despre ce e vorba şi,
   cunoscând-o bine pe Dorina, îi era teamă de o masă glacială şi de o
   după-amiază plicticoasă. Având patefonul, tinerii puteau începe să
   danseze imediat după dejun - şi gheaţa era ruptă. Ştia mai ales câtă
   plăcere face dansul d-nei Solomon, care stătea o bună parte din an
   departe de Bucureşti, singură cu soţul ei, într-o margine de sat.
   ― Ţie cum ţi se pare căpitanul? o întrebă el după câteva clipe,
   văzând că Aglaia nu-i răspundea. Ştii că s-a dezgheţat acuma, la
   urmă...
   ― Faceţi cum vreţi, eu nu m-amestec, vorbi tăios d-na Solomon.

   „De ce Dumnezeu o fi atât de îmbufnată astăzi? se întrebă mirat

   Vladimir. Poate pentru că nu i-a făcut nimeni curte." Îşi aminti că

   Aglaia nu se amuză decât dacă se ocupă cineva de ea, insistent, galant

   şi curtenitor - cineva, dar nu d-l Solomon. Din nefericire, astăzi nu era


   nici un cavaler. Căpitanul ar fi trebuit să se ocupe de Dorina. Iar

   prietenul lui, inginerul, pare a fi foarte timid. Dacă s-ar fi dansat...


   ― Poate că ar trebui să aranjăm ceva aici, îndrăzni din nou Vladimir.

   Acum nu e nici cinci. Noi plecăm de-abia pe la şapte jumătate... Dacă

   am dansa, poate le dăm prilejul să se cunoască mai bine...

   ― Până acum nici n-au avut timp să-şi vorbească, spuse d-na

   Solomon. Staţi cu toţii pe capul lor...

   Tăcură amândoi. Vladimir căuta un motiv agreabil ca să se poată

   întoarce în curte.

   ― Cine e prietenul lui? vorbi din nou d-na Solomon.

   ― Astăzi 1-am cunoscut şi eu. Spune că e inginer agronom. Lui Stere

   i-a năzărit să-l pună să cânte în curte...

   ― Aşa e el întotdeauna, vorbi d-na Solomon.

   Vladimir simţi că trebuie să abată discuţia. Aglaia putea în orice

   clipă să alunece în chestiunile familiale şi-ar fi fost silit s-o asculte
fără

   să îndrăznească să apere pe cineva.

   ― Ce-ar fi dacă le-am propune să viziteze satul? întrebă el brusc.
   Aglaia îl privi mirată şi batjocoritoare.
   Era gata să-i spună: „Parcă ai fi Jorj!" - când uşa se deschise şi intră
   d-l Solomon.
   ― Întreba Liza de tine, spuse el, făcându-şi vânt cu batista. Apoi,

   către Vladimir: Păcat că n-ai fost şi tu!... Să vezi, domnule, ce frumos

   explică!... Să ştiţi că e băiat cu carte şi are viitor... Se apropie de

   nevastă-sa: Mergem şi noi la mănăstire, le-am făgăduit... Am uitat să-ţi

   spun, adăugă el după câteva clipe, sunt acolo şi Zamfireştii. Ei au venit


   de azi-dimineaţă direct de la Bucureşti. S-au oprit însă la pădure...

   D-na Solomon deveni deodată curioasă.

   ― De unde ştii?

   ― A venit omul de la judecătorie, îl trimiseseră în sat după sifoane...

   Vladimir profită că d-na Solomon se antrenase la vorbă şi se

   întoarse în curte. Erau toţi strânşi sub vişin. Căpitanul Manuilă părea

   acum mult mai familiar, mult mai intim. Vorbea cu Dorina şi cu Liza.

   Riri şi cu Stere erau lângă Stamate.

   ― Să-mi spuneţi şi mie ce-aţi discutat, începu Vladimir, silindu-se

   să-şi ascundă necazul.

   Simţise, cum se apropiase de grup, că îl uitaseră pe el, că toţi aceşti

   oameni vorbiseră fără să ţină seama de ideile lui, de acele observaţii

   inteligente pe care le făcuse pe când se afla pe iarbă, numai el şi cu
cei

   doi musafiri, îşi simţea orgoliul rănit; în fond, el adusese discuţia

   asupra unor lucruri serioase, el se sacrificase stând de vorbă cu nişte

   necunoscuţi, îndrăznind să abată conversaţia de la subiectele vulgare

   la probleme şi la cărţi. Dacă n-ar fi fost el, căpitanul n-ar fi avut

   curajul să vorbească despre lucruri atât de serioase...

   ― Am vorbit o sumă de erezii, tinere, încercă să-i răspundă căpitanul

   Manuilă.

   Vladimir îi fu recunoscător şi îi zâmbi, apropiindu-se.

   Dar Dorina îl întrerupse:

   ― Vreau să-mi răspunzi la ce te gândeşti de obicei când te uiţi în

   gol, vorbi ea, reluând conversaţia dinainte.

   ― Eu nu ştiu niciodată la ce mă gândesc când rămân cu ochii în gol,

   spuse Liza.

   Căpătase şi ea vervă acum. O interesa discuţia.

   ― De obicei eşti atât de obosit, încât nu-ţi aminteşti nimic, interveni

   Vladimir.

   ― Dar d-tale ţi se întâmplă să ţi se pară c-ai mai trăit o dată aceleaşi

   lucruri? întrebă cu vioiciune Dorina. Că, de pildă, tot ce se întâmplă

   acum, aici, în grădină, s-a mai petrecut o dată, întocmai, cu aceiaşi

   oameni şi că ai spus aceleaşi cuvinte?!...

   Părea că întrebarea o interesează foarte mult, căci nu lăsă timp

   căpitanului să răspundă, ci adăugă o sumă de amănunte şi explicaţii.

   ― ...Ştii, uneori, când mi se-ntâmplă să cred că am mai trăit

   întocmai aceleaşi lucruri, mă cuprinde groaza...

   I se păru, în acea clipă, că are să i se întâmple acelaşi lucru şi

   acum. Dar nu, era peste putinţă. „Pe căpitanul Manuilă nu 1-am întâlnit

   niciodată", îşi spuse ea liniştindu-se. Totuşi, simţise o uşoară
ameţeală.

   ― Dacă-mi pare rău că nu m-am înscris şi la Filozofie, vorbi

   Vladimir, este tocmai din cauza problemelor acestora ale sufletului. La

   noi, la Istorie, nu se rezolvă nimic...

   D-l Solomon ieşise pe verandă.

   ― Cine vrea ceai, cine vrea cafea şi cine vrea plăci de patefon!

   exclamă el jovial.

   Stamate râse. I se păruse foarte reuşită întreruperea aceasta. Stere

   îi vorbea, de altfel, despre tifosul exantematic de la Iaşi, din timpul

   războiului şi nu putea asculta discuţia grupului de alături. Auzea la

   răstimpuri, foarte clare, toate cuvintele Lizei. Cu ce bucurie i-ar fi

   răspuns. Atâtea lucruri de povestit, de comentat. Şi chiar cu Riri, care

   pare o fată foarte de treabă...

   ― Hotărâţi-vă repede! se auzi încă o dată glasul d-lui Solomon.
   ― Am putea dansa puţin, şopti Riri.
   Se îndreptară cu toţii spre verandă. Stamate rămase puţin în urmă.
   ― ...Ai mult spirit analitic, auzi el glasul Lizei.


   III

   Când au plecat maşinile din Fierbinţi, amurgea. Căldura se risipise

   cu totul. Cerul începea să se înalţe.

   ― Are să fie o seară superbă, spuse Dorina, întorcând capul către

   căpitanul Manuilă.

   ― Păcat că n-avem o şosea asfaltată, regretă Vladimir.

   Maşina lor înainta, e adevărat, cu greutate. Nu plouase de mult şi

   pe alocuri praful era de o palmă.

   ― După ce cotim spre pădure, se-ndreaptă drumul, spuse şoferul.

   Liza îşi rezemă ceafa de perna maşinii şi sorbi cu nesaţ aerul

   câmpului. Ce bine că Stere a rămas în urmă, în cealaltă maşină, care

   va sosi de-abia peste o jumătate de ceas...

   ― Ce stea e asta? arătă Dorina ridicând brusc braţul.

   ― Luceafărul! exclamă Vladimir. Nici atâta astronomie nu ştii?!

   Căpitanul Manuilă zâmbi şi vorbi galant, fără să întoarcă privirile:

   ― Domnişoara n-a fost poate niciodată îndrăgostită... Luceafărul se

   învaţă chiar fără astronomie...

   ― Aşa e, întări Liza. Şi Eminescu a scris...

   Dorina încercă în acea clipă să-şi aducă aminte versurile din

   Luceafărul, dar nu izbuti să reconstruiască mental decât câteva

   fragmente.

   ― Ce frumos trebuie să fie să trăieşti afară din oraş, într-o căsuţă la

   ţară!... vorbi din nou Liza.

   Atunci, i se părea că ar fi într-adevăr o fericire să ai o vilă într-o

   pădure, nu prea departe de Bucureşti, pe marginea unui lac. Cu puţine

   luni înainte văzuse un film american plin de asemenea vile elegante la

   marginea oraşului; căsuţe albe, cu terase largi, ascunse în pădure. Şi la


   Snagov sunt vile luxoase, chiar pe ţărmul lacului, şi o barcă cu motor

   aşteaptă la debarcader, în faţa terasei, şi se leagănă uşor. Ca în

   străinătate...

   ― ... Să scapi odată de lume, de zgomote, de telefoane, adăugă ea

   visătoare, continuând să privească cerul.

   Era atât de odihnitoare liniştea şi lumina amurgului, încât Lizei i-ar

   fi plăcut să fie într-adevăr extenuată, ruinată de viaţa capitalei, ca să


   se poată bucura mai deplin de frumuseţile acestea noi. În acea clipă se

   închipui o femeie de lume, obosită de nebuneşti petreceri nocturne,

   epuizată de baluri diplomatice şi ceaiuri, dezamăgită de aventuri - o

   eroină de film, căreia viaţa nu-i refuzase nimic până acum şi care

   totuşi, în fundul sufletului, continua să fie nemulţumită. Ar fi vrut

   altceva, mereu altceva...

   Întoarse capul spre căpitanul Manuilă şi-l privi cu o infinită

   superioritate, amestecată cu ironie şi blândeţe în acelaşi timp. Dacă ar

   şti el...

   ― Astăzi o să avem o lună splendidă, spuse Dorina. Ar trebui să ne

   grăbim, ca să ne rămână timp de plimbare...

   Intraseră acum pe şoseaua secundară. Departe, se zărea, ca o coamă

   ascunsă în zare, pădurea mănăstirii.

   ― Ce-or fi făcând ceilalţi? se întrebă Dorina, întorcând capul. O fi

   pornit maşina?

   Ceilalţi erau soţii Solomon, Stere, Stamate şi cu Riri. Ei veneau cu

   maşina unui prieten, silvicultor. Plecaseră destul de târziu, dar maşina

   era mai bună şi se apropiau. La marginea cealaltă a orizontului apăruse

   un nor de praf.

   ― Ei sunt! întări Vladimir, după ce privi cu atenţie.

   ― Prietenul d-tale, domnul inginer, e foarte timid, vorbi Liza.

   ― Până se obişnuieşte, lămuri căpitanul. Adevărul este că nici unul

   dintre noi nu suntem prea expansivi. D-stră, generaţia aceasta mai

   tânără - se adresă el Dorinei -, aveţi o comunicativitate sportivă, vă

   împrieteniţi foarte repede. Şi bine faceţi... Mie, bunăoară, mi-e destul

   de greu să devin, cum se spune, camarad cu oamenii pe care îi cunosc

   de curând, deşi meseria noastră...

   În maşina cealaltă, Riri, lângă şofer, încerca să străbată depărtarea,

   cu palma streaşină la ochi, să vadă dacă se apropie de cei dinainte.

   ― ...Eu îţi spun ca unui frate, ascultă-mă pe mine, vorbea Stere, la

   vârsta d-tale, totul e să nu scapi trenul...

   ― Dar nici nu sunt atât de bătrân, râse Stamate, mirându-se. De-abia

   am împlinit treizeci şi trei de ani...

   ― Asta spun şi eu, întări Stere. Acum începe vârsta primejdioasă.

   Dacă nu te hotărăşti într-un an, doi, nu te mai hotărăşti decât foarte

   târziu, şi atunci întotdeauna te arzi, asculta ce-ţi spun eu...

   Stamate privea îmbujorat ceafa lui Riri. Nu îndrăznea să mişte

   capul, să întâlnească ochii soţilor Solomon. Ce gafă făcuse, acceptând

   discuţia asupra căsătoriei... El ar fi trebuit să se prefacă naiv, ca şi
cum

   n-ar fi ştiut nimic de planurile familiei Solomon cu căpitanul.

   Îi plăcuse, totuşi, la început, să-i audă vorbind despre căsătorie,

   crezând mai ales că-i face un serviciu prietenului care plecase înainte,

   cu Dorina. Poate chiar că într-adevăr îl lăsaseră pe el la urmă, ca să

   mai discute cu familia... Dar discuţia, deşi pornită foarte general şi

   impersonal, se abătuse repede asupra sa. Stere îl întrebase, aproape fără


   preliminarii, de ce nu se însoară...

   ― Suntem teribil de indiscreţi, vorbi deodată d-na Solomon.

   În acelaşi timp, ea lovi cu vârful pantofului, discret, piciorul lui

   Stere. Când cumnatu-său întoarse capul, mirat, d-na Solomon încruntă

   din sprâncene, indignată, aproape schimonosindu-şi faţa.

   ― Aglo! Maşina celorlalţi s-a oprit! exclamă Riri, ridicând mâna.

   Priviră cu toţii; la vreo cinci sute de metri în faţă, aproape de

   marginea pădurii, maşina se oprise.

   Cineva făcuse semn, cu amândouă braţele, din mijlocul şoselei. Era

   un tânăr înalt, brun, cu capul gol şi cu ochelari de soare. Probabil îi

   uitase la ochi din timpul zilei, căci acum soarele apusese şi lumina era

   străvezie.

   ― Nu vă supăraţi că v-am oprit din drum, spuse el foarte corect,

   apropiindu-se de maşină şi salutând. Bănuiesc că vă duceţi la

   Căldăruşani şi v-aş ruga să mă luaţi şi pe mine pe scara maşinii.

   Zâmbea, dar nu era deloc intimidat, îşi rezemase mâna dreaptă de

   uşa automobilului şi cu stânga îşi scoase încet ochelarii. Dorina
tresări.

   Avea nişte ochi foarte ageri, arzători, cu pupilele neobişnuit de mari.

   După vorbă, după gesturi, tânărul părea a fi de familie bună. Liza îi

   privi cu admiraţie hainele perfect tăiate, sport, cu buzunare mari în

   faţă.

   ― ...M-am rătăcit, dacă se poate aşa ceva! adăugă vesel tânărul. Mai

   bine zis, am adormit în pădure, iar prietenii mei au plecat cu maşina

   mai departe. Mergeam şi noi la mănăstire...

   Căpitanul se ridică să-i dea locul.

   ― Dar nu vreau să vă deranjaţi, protestă necunoscutul. Când

   spuneam că merg pe scara maşinii, nu exageram deloc... Am să stau

   şi aici foarte bine...

   ― Mai bine ne înghesuim noi un pic, spuse Liza. Sau iau eu pe

   Dorina în braţe...

   Tânărul trebui să se supună. Se sui în maşină, continuând să-şi

   ceară scuze.

   ― O să-mi permiteţi să mă prezint, spuse el. Numele meu este

   Sergiu Andronic, de meserie aviator, sau aproape aviator...

   Râse din nou, descoperindu-şi dinţii. Întinzându-i mâna, Liza

   observă că tânărul e mai mult ars de soare decât brun. Părea un

   pasionat sportiv, un bărbat care trăieşte o bună parte de zi în plin aer.


   Domnul Sergiu Andronic sărută mâinile cu o perfectă eleganţă. Dorina

   se îmbujoră. Din părul lui se desprindea un foarte stins parfum de

   sănătate bărbătească.

   ― Atunci să cunoşti şi pe ceilalţi, spuse Vladimir, zărind

   apropiindu-se maşina din urmă.

   Sergiu Andronic întoarse capul. A doua maşină se opri alături, pe

   şosea. Vladimir făcu prezentările.

   Stere părea foarte înveselit de întâmplarea aceasta.
   ― Nu te necăji dacă nu-ţi găseşti prietenii, îi spuse el. Rămâi cu noi.
   Tânărul înclină capul, mulţumind. De altfel, nu părea deloc necăjit,
   nici măcar îngrijorat; îndată ce-şi găsi loc în fundul maşinii, între
Liza
 • care ţinea în braţe pe Dorina - şi căpitanul Manuilă, începu să
 • vorbească, destul de volubil, încercând chiar glume. „Ce însemnează
 • să ai "usage du monde", gândea Liza, fascinată de acest tânăr care
 • trăda atâta siguranţă de sine şi atâta fantezie.
   ― Am venit de la Pipera azi-dimineaţă, ca să mâncăm în pădure,

   începu necunoscutul îndată ce porni maşina. Au trecut ei să mă ia; ei,

   adică prietenii mei. Eu îmi fac acolo orele de zbor... Să nu credeţi însă


   că pot zbura singur. Acum învăţ...

   Dorina şi Liza îl ascultau nesăţioase. Ce voluptate, să poţi zbura!...

   ― Trebuie să fie destul de greu, interveni Vladimir, pasionat

   deodată.

   ― Prima dată, când te ridică avionul. Atunci e rău. Ai impresia că

   totul e sfârşit, că n-ai să te mai întorci niciodată teafăr pe pământ...
Pe

   urmă, te obişnuieşti; şi-ţi place. Simţi că nu începi să trăieşti decât

   sus...

   Căpitanul Manuilă zâmbi pentru sine, cu o uşoară tristeţe. Ce literar

   vorbeşte tânărul acesta şi ce impresie extraordinară lasă totuşi vorbele

   lui. Mai ales cucoanelor. Ia te uită...

   Într-adevăr, Dorina şi cu Liza păreau transfigurate. Li se întâmpla

   atât de rar să stea de vorbă cu un aviator... Şi niciodată nu întâlniseră


   unul civil, tânăr, elegant, care să meargă în aceeaşi maşină cu ele şi sa


   le fie recunoscător că 1-au primit să stea alături...

   ― ...Să nu vă speriaţi când vă voi prezenta prietenii mei, continuă

   tânărul. Sunt înfiorători. Nici nu vă pot spune cu ce au să semene când

   îi voi întâlni. Eu i-am lăsat treji şi decenţi; mai exact, ei m-au lăsat
pe

   mine...

   Începu să râdă din nou. Avea un râs sănătos, masculin, contagios.
   Au râs şi Liza şi Dorina. Căpitanul Manuilă se mulţumi să zâmbească.
   Nu te poţi supăra pe un băiat ca ăsta. Dar trebuie să fie o puşlama...
   ― Dar ne îngrozeşti de-a binelea! exclamă Liza, care-şi găsise tonul
   de conversaţie pe care îl căuta de la urcarea tânărului în maşină.
   ― Cine sunt? întrebă, mai sfios, Dorina.
   ― Cel mai responsabil e un inginer de la Uzinele Reşiţa, explică

   serios Andronic. Ceilalţi sunt de fapt mai mult celelalte; căci este,

   primo, un arhitect, şi apoi prietenele lui, două preafrumoase streine.

   Mai mult nu ştiu nici eu...

   Dorina zâmbi silit. Nu va fi tocmai agreabil; poate fetele acelea nu

   ştiu o boabă românească şi se va vorbi franţuzeşte, lucru ce nu o încânta
deloc.

   Liza, dimpotrivă, era fericită că se va putea vorbi franţuzeşte. Ea
stătuse doi ani la Paris; de altfel, încerca întotdeauna să vorbească

   franţuzeşte cu prietenele ei... Şi apoi, cine ştie, streinele acelea au o


   sumă de cunoştinţe interesante la Bucureşti. Cercuri diplomatice,

   ceaiuri, serate aristocratice... Oricum, întâlnirea e admirabilă. Se va

   petrece de minune...

   ― Ce păcat că n-avem costume de baie, vorbi din nou Andronic când se
apropiară de mănăstire. Nici nu vă daţi seama ce plăcut e să înoţi noaptea,
pe lună, în lac...

   ― Dar trebuie să fie frig, spuse Vladimir. Suntem de-abia în mai...

   ― A! eu aş face baie şi în februarie, exclamă tânărul.

   Părea sincer. Vorbea de altfel mult, repede, sigur, dar nu lăsa impresia
de laudă deşartă. Aşa cum era, cu umerii laţi, cu braţele bine legate, arse
de soare, părea firesc să-l vezi scăldându-se într-o dimineaţă de
februarie.

   ― Dar dacă iese luna trebuie neapărat să facem o serenadă cu barca,

   adăugă el. Are Arsenic o balalaică.

   ― Cine are? întrebă mirată Liza.
   ― Arsenic, prietenul de care vă vorbeam.
   ― Dar de ce-i spuneţi aşa? începu să râdă Liza.
   ― Oh! câte femei s-au omorât pentru el până acum, clătină din cap
   Sergiu Andronic.
   Maşina intrase pe alee şi se opri lin la poarta mănăstirii. De-abia

   aici, între pomi, îşi dară seama că se-nserase de-a binelea. Cele două

   femei simţiră un fior umed strângându-le spatele.

   IV

   Când grupul, după ce-şi lăsase valizele şi coşurile cu mâncare la

   arhondaric, se pregătea să coboare spre lac, Sergiu Andronic îi ajunse

   alergând dinspre chilii.

   ― Nu-i găsesc nicăieri! exclamă el, necăjit şi parcă amuzat de

   propria sa încurcătură. Au intrat în pământ!...

   Dorina nu-şi putu ascunde un gest de bucurie. O observară, în aceeaşi

   clipă, şi Riri, şi căpitanul Manuilă.

   ― Poate au plecat la Bucureşti, îndrăzni ea.

   ― Asta nu, în nici un caz! vorbi Andronic. Bănuiesc eu ce-au făcut:

   au nemerit la altă mănăstire!...

   Începu să râdă şi-şi băgă amândouă mâinile în buzunare, privind

   lacul, ca şi cum nimic nu s-ar fi întâmplat.

   ― Nu despera, spuse Stere, te luăm cu noi în maşină, mâine

   dimineaţă.

   ― Vă mulţumesc! dar întrebarea e cu ce am să dorm eu la noapte şi

   cum am să mă rad mâine dimineaţă!... Se întoarse către Liza, care îl

   privea zâmbind.

   ― Mă iertaţi, doamnă, de asemenea amănunte indiscrete. Dar dacă

   aţi şti ce înspăimântător devin peste noapte, dacă aţi bănui ce barbă

   hidoasă îmi creşte... E teribil!

   Cucoanele începură să râdă, îndeosebi d-na Solomon.

   ― E teribil! nu exagerez deloc, întări Andronic. Nici n-o să aveţi

   curajul să mă luaţi în maşină. Doar dacă aveţi vreo ladă de bagaje...

   Vorbea atât de sincer, atât de spontan, încât nici căpitanul Manuilă

   nu-şi putu stăpâni râsul.

   ― Credeţi că mai e timp să ne plimbăm cu barca? întrebă Vladimir.

   D-l Solomon se uită la ceas. El continua să se socotească gazdă şi

   aici, la mănăstire. De altfel, el aranjase totul şi aici. Arhondăria lui
îi

   fusese încredinţată. Cei mai mulţi dintre călugări îl cunoşteau.

   ― Opt fără un sfert! spuse d-l Solomon. Dacă nu vă este foame...

   ― Lasă, frate, că o să ţinem masa toată noaptea! spuse Liza.

   Ea voia cu tot dinadinsul să se plimbe în barcă, alături de tânărul

   necunoscut. D-l Solomon simţi după tonul Lizei că făcuse o gafă

   vorbindu-le de masă.

   ― Cum vreţi, spuse el. Numai să găsim bărci....

   D-l Andronic coborâse foarte aproape de apă; era o minune că nu

   se afundase în mâlul umed, cu luciul stins. Privea parcă foarte atent un

   punct în mijlocul lacului.

   ― Să nu aluneci!- îi strigă Stere. Apa asta e păcătoasă rău!...
   Tânărul întoarse capul cu un zâmbet turbure.
   ― N-o cunosc eu?!... Mă uitam acum să văd dacă-mi mai amintesc
   exact locul unde s-a scufundat barca acum vreo doi ani şi era să mă
   înec...
   ― Ce vorbeşti? se sperie d-l Solomon.

   Andronic urcă malul spre ceilalţi. Părea schimbat: gânditor, aproape

   melancolic, îşi pusese din nou mâinile în buzunare. Avea pasul

   tărăgănat. Parcă se întorcea de la un mormânt.

   ― Era să mă-nec... asta e prea puţin spus, adăugă el. Atunci s-a

   înecat un prieten al meu, avocatul Haralambie...

   ― Cum, domnule, erai şi d-ta în barcă?! Extraordinar! Când spuseşi

   de înec, era tocmai să-ţi amintesc de Haralambie... Ce coincidenţă! Ştii

   că 1-am cunoscut şi eu?! Când am aflat, aş fi vrut să vin şi eu, dar nu

   ştiu ce s-a întâmplat că n-am putut...

   ― Aveai proces în ziua aia, îi aminti d-na Solomon.

   ― Aşa e, întări d-l Solomon. Un necaz de-al meu... Ce păcat de

   omul ăla!...

   ― Dar cum s-a întâmplat? întrebă Dorina cu emoţie.

   Andronic o atrăgea şi mai mult acum, o ameţea. A trecut prin atâtea

   primejdii... înfrunta moartea în fiecare ceas... Se lega de el atâta
mister,

   atâta virilitate, atâta aventură, încât Dorina începu să-l privească

   ameţită. Parcă o mare forţă o strivea, după ce o atrăgea aproape, foarte

   aproape de acest frumos necunoscut, de care nu-şi putea lega totuşi

   nici o nădejde. Căpitanul i se păru, în acele clipe, şi mai neutru, şi
mai

   indiferent, îl zări, cum sta cu mâna dreaptă agăţată de nasturele de la

   buzunarul de sus al tunicii, ascultând.

   ― Cum s-a putut întâmpla o asemenea nenorocire? repetă Dorina.

   ― Nici eu nu prea înţeleg bine ce-a fost, vorbi încet Andronic. Nu

   era doară pentru prima data când vâsleam pe lacul acesta. Şi cu toate

   acestea, pe acolo, prin mijloc - arătă el înălţând braţul - s-a învârtit

   barca de vreo câteva ori în loc şi s-a răsturnat...

   ― O fi fost vreun vârtej, vorbi Stamate.

   ― Fără îndoială c-a fost, răspunse Andronic, după ce-l privi o clipă

   lung pe Stamate. Dar nici asta n-ar fi fost prea grav. Ştiam să înotăm

   amândoi tot atât de bine. Şi apoi, aveam barca, ne puteam ajuta... Dar

   s-a dus la fund, domnilor, s-a dus la fund, parcă ar fi fost fermecată şi


   o trăgea plumbul...

   Tăcu, câteva clipe. Toţi erau emoţionaţi, neliniştiţi. Le trecuse pofta

   de plimbare cu barca. Parcă se întunecase deodată, întunerecul

   coborându-se în valuri dinspre pădure.

   ― ...Era păpuriş mult sub apă, spuse d-l Solomon. Ştiu c-a şi fost pe

   urmă vorba la stăreţie să-l scoată tot... Dar creşte la loc...

   ― Ăsta e blestemul stufărişului, vorbi Andronic, să nu moară

   niciodată, să crească mereu, pe sub apă...

   ― Şi s-a-necat repede? întrebă Liza.
   ― Eu i-am zărit doar capul, câteva secunde şi apoi s-a dat la fund...
   Mă-ntreb cum am putut scăpa eu...
   ― Ţi-a ajutat Dumnezeu, spuse d-na Solomon.
   Andronic nu-şi putu ascunde un zâmbet trist, prelung.
   ― Poate şi asta, răspunse el moale.
   Începură să păşească încet, în grup, pe marginea lacului. Vladimir
   privea cu jind barca pe care o lăsară în urmă, legată de un ţăruş.
   Andronic parcă îşi aduse aminte de ceva, căci se opri din mers, scoase
   mâinile din buzunare şi începu să râdă.
   ― Dar asta nu trebuie să ne intimideze! exclamă el deodată. Asta nu

   înseamnă că noi nu ne mai plimbăm cu barca!...

   Privi vioi spre grup. Ochii îi sticleau, neastâmpăraţi, de la o faţă la

   alta. Se opri cu deosebire asupra lui Vladimir şi Riri.

   ― Dacă am face o plimbare, acum, pe lac? întrebă el brusc, dând să

   se întoarcă.

   Stere îi apucă braţul.
   ― Nu fi copil! vorbi el. Nu-ţi necăji norocul...
   ― ...Dar dacă nu mă lasă-n pace... şopti Andronic, mai mult pentru
   sine, cu privirile furişate spre apă.
   Riri începu să râdă. I se părea atât de comică exclamarea aceasta a

   lui Andronic...

   ― Mai bine mergem spre pădure, propuse d-l Solomon, făcând semn

   să grăbească pasul. Grupul porni agale, cu Andronic, Vladimir şi

   Dorina la urmă. D-l Solomon apucă braţul nevesti-si şi înainta mai

   repede, ca să poată vorbi fără teamă de a fi auzit.

   ― Cine o fi ăsta? spuse el iritat. Ştii că nu-mi prea place... îl pune-n

   umbră pe căpitan. Şi mama spunea că ar trebui să aranjăm într-un fel

   astă-seară... Poate ar fi mai bine să-i lăsăm singuri, ştii, pe ei doi...


   D-na Solomon ascultase fără interes confidenţele soţului. Privirile

   i se odihneau alene pe umbra pădurii din faţă.

   ― Ce vrei să-ţi fac eu? întrebă ea leneşă. După ce 1-aţi invitat, nu-i

   puteţi spune că vă plictiseşte. Şi doar, săracul, n-am deloc impresia că

   face curte Dorinei...

   ― Asta nu, se scuză d-l Solomon. Nici n-am vrut să spun asta... Dar

   ştii, tipul ăsta, Andronic ăsta, e un om umblat, şi te-ameţeşte cu

   vorba... Căpitanul e mai serios, nu se bagă în toate, aşa, şi dacă nu e

   o discuţie ca lumea, ai văzut, nu scoate o vorbă...

   Tăcu câteva clipe, aşteptând să vadă ce răspunde nevastă-sa. Dar

   d-na Solomon era tot atât de distrată, de neatentă.

   ― ...Ştii, ar trebui să luăm noi iniţiativa, adăugă d-l Solomon. Să-i

   izolăm, cumva, să vedem, poate băiatul are şi el de spus un cuvânt...

   în orice caz, trebuie s-o cunoască mai bine... Dar dacă ăsta stă mereu

   pe capul nostru...

   ― Adineaori nu păreai atât de iritat, îi aminti d-na Solomon

   zâmbind. Din ce ţi-a venit?...

   D-l Solomon roşi şi-i strânse braţul.

   ― Dragă, nu e timp de glumă, vorbi el grăbind şi mai mult pasul.

   Trebuie să aranjăm într-un fel, nu?!... Doar suntem în familie şi aici şi


   trebuie să ne dăm cu toţii concursul...

   În acea clipă, d-na Solomon îl lovi cu cotul, discret, făcându-i semn

   să se oprească. Dinspre pădure, înaintând spre ei, venea familia

   Zamfîrescu. Domnişoara Zamfirescu îi recunoscu cea dintâi şi se grăbi

   să-i întâmpine.

   ― Vai! ce bine îmi pare că sunteţi şi voi aici! exclamă ea.

   În urmă, călcând obosită, venea d-na Zamfirescu şi cei doi bărbaţi,

   soţul şi cumnatul.

   ― Dormiţi şi voi la noapte aici? întrebă doamna bucurându-se.

   Era sigură acum că se va juca pocher. Prudentă, venise cu două

   pachete de cărţi, pe care le ascunsese de la Bucureşti în buzunarul

   maşinii.

   ― Suntem un grup întreg, spuse d-na Solomon, cu oarecare orgoliu,

   arătând cu braţul întins pe ceilalţi, care păşeau încet peste câmp. Este

   şi un amic al nostru, un aviator, foarte amuzant...

   Într-adevăr, Andronic ajunsese cel dintâi, însoţit de Vladimir, de

   Stamate şi Riri. Dorina rămăsese cea din urmă, cu Liza şi căpitanul

   Manuilă. Parcă se ţinea într-adins departe de Andronic şi se ferea să-i

   întâlnească privirile. De altfel, tânărul se simţea bine şi avea aceeaşi

   vervă cu oricine sta de vorbă. Nu căuta tovărăşia nimănui din grup. Se

   distanţase împreună cu Vladimir, Riri şi Stamate, pentru că aveau toţi

   pasul tineresc. Dacă n-ar fi fost prudenţa lui Vladimir şi a lui Riri -

   care bănuiau de ce s-au izolat soţii Solomon înaintea lor -, Andronic

   i-ar fi ajuns de mult.

   ― ...Şi domnişoara Zamfirescu, sfârşi d-na Solomon prezentările,

   zâmbind.

   Se uită spre Andronic, măgulită. Nu poate oricine prezenta un

   aviator, un sportsman elegant şi aristocrat...

   ― Iată o societate întreagă! exclamă d-l Zamfirescu, privind

   apropierea celorlalţi.

   Se gândi în acea clipă că ar putea face o glumă cu mănăstirea.

   Mănăstire sau vilegiatură?! - bunăoară - sau, mai bine, o remarcă

   numai pentru bărbaţi: ce păcat că nu e o mănăstire de maici...

   ― Dorina, ce-i cu tine aici? întrebă d-ra Zamfirescu, îmbrăţişând-o.

   ― Dă-mi voie să-ţi prezint...

   Căpitanul Manuilă şi Stamate se înclinară, corecţi, politicoşi. D-na

   Zamfirescu îi cântări din ochi. Începea să-nţeleagă; vor s-o mărite pe

   Dorina, vor să-l ameţească pe ăsta... Stamate, fireşte, pe el au pus

   ochii. E destul de bleg, o să-l lege repede la gard...

   ― Venim din pădure, lămuri d-ra Zamfirescu. Vai! dacă-ai şti ce

   minune!...

   Închise aproape ochii, extatic.

   ― Şi noi tot acolo mergem, spuse Liza, oarecum plictisită că

   Zamfireştii fuseseră înaintea lor în pădure. Avea impresia acum că

   Zamfireştii le furaseră un bun al lor, că pădurea va fi mai puţin

   frumoasă văzută după alţii. O plictiseau exclamaţiile şi explicaţiile

   d-rei Zamfirescu. Încercă s-o întrerupă.

   ― Trebuie să ne grăbim, copii, spuse Liza, întorcându-se către

   Vladimir şi ceilalţi. Până răsare luna, o să orbecăim în întunerec...

   ― S-o luaţi pe drumul cel mare, de la mijloc, se grăbi să-i sfătuiască

   d-ra Zamfirescu. Altminteri vă rătăciţi...

   ― Da, da, spuse Liza pornind. Ne vedem după aceea, la mănăstire...

   Plecă, alături de soţii Solomon şi de Stamate. Căpitanul, Dorina şi

   cu Stere rămaseră mai la urmă. Ceilalţi, cu Andronic, păşeau în voie,

   discutând.

   ― Să ştiţi că are să-mi fie frică, spuse Riri, râzând. Să nu mă

   speriaţi.

   ― Eu nu făgăduiesc nimic, vorbi Andronic, prefăcându-se serios.
   Nici n-are haz o pădure, fără sperieturi...
   Dorina îi auzi ultimele cuvinte şi zâmbi visătoare. Călca privind
   mai mult în pământ.
   ― Aici e de prietenul d-tale, vorbi Stere, adresându-se căpitanului,

   în codru, noaptea, să-ţi zică un cântec...

   ― Da, ar fi frumos, încuviinţă căpitanul Manuilă, absent. Dar cred

   că e greu pentru un orăşean, adăugă el.

   ― ...Am putea să ne jucăm de-a hoţii şi vardiştii, auzi din nou

   Dorina glasul lui Andronic. Dacă nu mă luaţi pe mine căpitanul

   vardiştilor, n-o să prindeţi pe nimeni toată noaptea....

   Riri începu să râdă; Dorina continuă să zâmbească silit, începea s-o

   irite tovărăşia aceasta continuă: Riri, Andronic, Vladimir.

   ― Ia seama, duduie!...

   Glasul căpitanului. Dorina călcase în neştire pe o cracă uscată.

   Trosnetul o sperie mai puţin decât strigătul lui Manuilă. Când întoarse

   capul, întâlni ochii căpitanului. Luceau prin întunerec ca ai unei
pisici.

   Dorina se cutremură.

   ― Te-ai zgâriat? întrebă el din nou, apucându-i braţul.

   Avea acum o voce gravă, caldă. Şi gesturile lui erau mai moi,

   mângâietoare.

   ― Ţi-ai rupt ciorapul, Dorina? întrebă din urmă Riri.

   Alergă să vadă ce s-a întâmplat. După ea, în câţiva paşi mari, larg

   despicaţi, ajunse şi Andronic.

   ― ...Nu veneam să văd dacă s-a rupt ciorapul, spuse el râzând.

   Vreau să vă propun un joc... Şi d-ta, domnule căpitan, ai să ne

   conduci, adăugă el cu multă intimitate, întorcându-se către Manuilă.

   ― Bucuros, dacă primiţi şi oameni care au trecut de 30 de ani, spuse

   căpitanul.

   ― Iată ce e, explică Andronic. Fiecare dintre noi pleacă pe rând...

   Dar avem nevoie de un ceas cu cadran fosforescent pentru asta, adăugă

   el.

   ― D-l Stamate are un ceas bun şi se vede perfect la întunerec, spuse

   căpitanul.

   Se uită înainte, spre grupul unde se afla prietenul, îi zărea destul de

   anevoie.

   ― Lasă, că mă duc eu să-l aduc, se oferi Vladimir, şi porni în goană.

   Soţii Solomon şi cu Stamate se rezemaseră de trunchiul unui copac

   căzut.

   ― Ce frumoasă noapte! exclamase Liza.

   Se prefăcuse puţin obosită de drum; de fapt, aştepta să se apropie

   ceilalţi, în special Andronic. Începuse s-o plictisească tăcerea

   tovarăşilor ei. Stamate vorbea rar, controlându-şi fiecare cuvânt; parcă

   ar fi îndrăgostit, reflectase d-na Solomon. Când sosi Vladimir, în

   goană, Stamate se ridică de pe trunchi.

   ― S-a întâmplat ceva? întrebă d-l Solomon.

   ― Nimic. M-a trimis d-l căpitan la d-stră, se adresă el lui Stamate,

   vă roagă să-i împrumutaţi ceasul... Vrem să jucăm un joc nou, adăugă

   el, ştergându-şi fruntea.

   ― Haidem şi noi, copii, spuse Liza, neliniştită brusc.

   Porni mai repede decât s-ar fi cuvenit pe aleea care se distingea

   anevoie în umbra sură. Inima începuse să-i bată mai puternic şi îi

   simţea bătaia în tot trupul. Parcă se pregătea o întâmplare gravă, parcă

   aştepta să afle ceva urgent şi însemnat acolo, în grupul unde se zărea

   Andronic.

   ― L-am adus, exclamă victorios Vladimir, întrecându-i pe toţi.
   Andronic luă ceasul şi-l dădu lui Stere.
   ― D-ta aştepţi, un minut, dar exact numai un minut, îşi sfârşi el
   explicaţia, şi apoi dai semnalul de plecare următorului. Cine nu
   se-ntoarce până ce ajunge celălalt la pom, ştie ce-l aşteaptă!...
   Riri începu să râdă.
   ― Dar mie mi-e frică să alerg singură până la pom, se plânse ea.
   ― Cui îi e frică nu joacă şi stă aici, lângă arbitru, vorbi Andronic.
   ― Bine, atunci joc...
   Soţii Solomon şi cu Liza nu înţelegeau nimic.
   ― Ce e, frate? întrebă d-na Solomon.
   ― Acum daţi gajurile, vorbi din nou Andronic fără să răspundă la
   întrebare. Le puneţi toţi într-o pălărie...
   Se uită repede la toţi bărbaţii din grup. Nu avea pălărie decât Stere

   şi căpitanul Manuilă, chipiu.

   ― O să rugăm pe d-l căpitan să ne împrumute chipiul, spuse el,

   politicos.

   Căpitanul Manuilă şi-l scoase şi i-l dete, zâmbind.

   ― Mulţumesc. Acum cine vine cu mine să însemnăm pomul? întrebă din nou
Andronic.

   Dorina ar fi voit să meargă şi ea, dar Riri şi Vladimir îi luară

   înainte.

   ― Dar explicaţi-ne şi nouă cum e jocul ăsta nou! vorbi Liza,

   enervată.

   ― O să-nţelegi numaidecât, spuse Dorina sfios. Ştii, e un fel de

   cursă prin pădure... Dar nu trebuie să-ţi fie frică şi iarăşi trebuie să
nu

   te împiedici, să cazi. Altminteri trece minutul...

   Rămăsese cu ochii duşi după grupul celor trei, plecaţi să însemne

   copacul.



   V

   Cel dintâi, începând jocul, fugi Vladimir. Luase gajul Dorinei, o

   batistă legată cu un şnur de mărţişor. Alerga cu emoţie, făcând salturi

   mari, ferindu-se de buturugi. Zări copacul de departe. Acolo, în

   scorbura trunchiului, se aflau gajul lui şi bricheta lui Andronic.

   Vladimir aprinse bricheta, schimbă gajurile şi o luă la goană înapoi, pe

   alt drum. Auzise semnalul lui Stere.

   ― Al doilea!...

   Numai dacă ar ţine aprinsă bricheta până ce ajunge Dorina, gândi

   Vladimir. Întoarse capul. Printre copaci se zărea bluza albă a fetei.

   ― Vladimir! strigă Dorina. Nu te depărta prea mult, că mi-e frică!...

   ― Pierd gajul! se scuză Vladimir.

   Dorina căută copacul cu lumina aprinsă. Nu se vedea nimic. Dacă

   a bătut vântul şi s-a stins?... Alergă şi mai tare, cu palma strânsă pe

   sâni. Câte secunde or fi trecut? Privea neliniştită înaintea ei. „Nu

   cumva am rătăcit drumul?" Deodată recunoscu copacul. Se vedea

   bucata mare de hârtie, pe care o pusese Andronic ca semn.

   Apropiindu-se, Dorina zări în scorbură luminiţa tremurătoare a

   brichetei. O luă în mână cu emoţie. O stinse, apoi o păstră câteva

   secunde în palmă, fără să-şi dea seama ce face. Schimbă repede

   gajurile. Alerga acum Stamate; gajul lui era un toc rezervor. Se ţine

   atât de uşor în mână când fugi...

   ― Al treilea! auzi ea, departe, glasul lui Stere.

   Îi fu deodată teamă că va întârzia şi porni la goană înapoi. Parcă se

   făcu acum şi mai întunerec. Trebuia să ocolească luminişul, ca să

   ajungă la grup pe alt drum. Dar ea porni pe aceeaşi cărare.. Peste

   câteva clipe zări în faţa ei o umbră care alerga cu paşi mari; speriată,

   îi auzi răsuflarea. Stamate alerga cu bărbia în piept, cu pumnii strânşi.


   Voia să bată un record.

   ― Aţi greşit drumul! strigă el deodată, când se-ntâlni cu Dorina pe

   aceeaşi cărare, aproape s-o prindă în braţe.

   ― Mi-a fost frică!... ţipă Dorina, fără să-nceteze goana.

   „Oare însemnează că mi-am pierdut gajul dacă mă întorc tot pe

   aici?"... Gândul acesta o turbură. S-ar putea ca însuşi Andronic, care

   alerga al cincilea...

   ― Pe aici se vine?! o întrebă Stere când ajunse.

   Sta cu ceasul în mână, serios, aproape grav; fusese într-adevăr

   măgulit că fusese ales arbitru. Numai el avea glasul atât de puternic şi

   vorba atât de clară, să se audă până la luminiş...

   ― Mi-a fost frică pe dincolo, se scuză Dorina cu mâna pe inimă. Să

   nu întâlnesc vreun şarpe...

   Cucoanele ţipară.
   ― Nu sunt şerpi pe aici, spuse Andronic sigur de sine. .
   ― Al patrulea, strigă brusc Stere, care nu-şi luase ochii de pe
   cadranul ceasului. Liza, fugi!
   Liza porni aproape smucindu-se. De când plecase Stamate şi fusese

   anunţată că-i vine rândul, stătea cu muşchii încordaţi, cu ochii pironiţi


   în întunerec. Urmărise umbra lui Stamate cum se pierde printre arbori,

   îi era puţin frică de noaptea care o aştepta, la câţiva paşi înaintea ei,


   s-o înghită, s-o mistuie în singurătate. Mai ales când auzise pe Dorina

   vorbind de şerpi, simţise o adiere rece înfiorându-i spatele. Dar o

   liniştiseră cuvintele lui Andronic. Era doar numai un joc. Două minute,

   singură în pădure. Şi apoi, în urma ei venea Andronic...

   Ajunse destul de repede la copacul cu semn alb. Schimbă gajurile

   apoi căută bricheta. O găsi stinsă. Suflase probabil vântul sau prostul

   ăla de Stamate nu ştiuse s-o aprindă bine. Se rezemă de pom. Îi bătea

   inima, dar nu de goană, începuse să-i fie frig deodată.. Atât de frig

   încât, la răstimpuri, îi clănţăneau dinţii.

   ― Al cincilea! auzi ea glasul soţului, parcă mai răguşit.

   Rămase rezemată de pom, încercând să-şi stăpânească tremurul

   trupului. E o prostie ce fac, e o prostie...

   Andronic pornise cu paşii lui mari, săltaţi, ritmici, de atlet pasionat

   de joc. Plecase urmărit de toţi ochii. Dorina şi cu Riri, mai ales, îl

   priviră cu emoţie cum se depărtează, uşor şi zvelt, în întunerec. Dorina

   întoarse apoi capul spre dreapta, să vadă dacă se zăreşte Liza. Aşteptă

   câteva clipe, apoi privind din nou înainte, scrutând întunericul. Ce

   Dumnezeu face de întârziază atât?... Riri îşi mişca picioarele, nervoasă.


   Venea rândul ei acum. Când Stere ridică mâna, pregătindu-se să spună

   „următorul!" - Riri porni brusc.

   ― Liza! strigă nerăbdătoare Dorina. Te-ai rătăcit?

   ― Ce-o fi făcând fata aceea? întrebă şi Stere, cu ochii pe cadran. Au

   trecut de-atunci două minute şi aproape cincisprezece secunde. Nu

   cumva s-a întâmplat ceva cu ea, o fi alunecat?

   ― Liza-a-a! strigă, hăuind, Vladimir. Ai pierdut!...

   Liza auzi strigătul dar nu se grăbi să răspundă, să-i liniştească. Era

   enervată, dezamăgită; aproape îi venea să plângă. Andronic nu se

   arătase nici surprins, nici bucuros, zărind-o rezemată de pom. O

   întrebase numai politicos:

   ― Aţi obosit, doamnă?

   Ea îngânase câteva vorbe. Ar fi aşteptat să i se întâmple ceva, să

   audă un cuvânt. Andronic se îndreptase însă spre scorbură, schimbă

   gajurile, reaprinse bricheta, după ce curăţă în grabă fitilul şi o

   întrebase, la urmă, indiferent:

   ― Vă daţi atât de repede bătută? mai sunt numai vreo treizeci de

   secunde...

   Porni apoi, cu pasul lui despicat, spre marginea luminişului. Liza

   simţi o copleşitoare umilinţă, îi venea, în acea clipă, să plângă, să

   insulte. Umbra lui Andronic se pierduse repede între pomi. Ea continua

   să rămână pe loc. Ar fi fost ridicolă acum să alerge după el. Deşi i-ar

   fi atât de ruşine să dea ochii cu ea Riri...

   Când o zări apropiindu-se, coti în spatele arborelui şi apucă un alt

   drum. Nu-i mai bătea deloc inima. Un gol, o enervare stupidă...

   ― Liza-a-a! auzi ea din nou glasul lui Vladimir.

   ― Am găsit-o rezemată de pom, explică Andronic, întorcându-se.
   Am impresia că a obosit prea repede.
   În clipa când pornea căpitanul Manuilă, Liza apăru din dosul
   copacilor.
   ― Ce-i, frate, cu tine? o întrebă prieteneşte Stere.

   ― Am fugit prea repede, mă doare puţin capul, vorbi Liza.

   I se păru că Dorina o priveşte mirată, bănuitoare, şi asta o enervă

   şi mai mult. Până la sfârşitul jocului rămase izolată de grup, fumând

   plictisită. Şi apoi, deodată, glasul lui Andronic, care o făcu din nou să


   tremure, neliniştind-o.

   ― Acum începe partea a doua şi cea mai palpitantă. Fără arbitru.
   Toată lumea aleargă şi se ascunde. Singurul arbitru e ceasul...
   Se apropie şi Liza de grup.
   ― Are toată lumea gajurile în mână? întrebă încă o dată Andronic.
   ― Să alerg şi eu? îl întrerupse Stere. Are să fie cam greu...
   ― Nu e nevoie să alergi prea mult, îl linişti Andronic. Până te
   ascunzi... Apoi, către ceilalţi, ca şi cum le-ar fi reamintit o lecţie:
   Fiecare se reîntoarce înainte de un sfert de ceas, cel puţin o dată aici

   şi ia primul gaj care îi cade în mână. Dar pe cuvânt de onoare,

   se-nţelege...

   ― Cum şi să las ceasul aici? întrebă căpitanul Manuilă.
   ― Nu suntem decât noi, vorbi din nou Andronic.
   ― Dar de ce e nevoie de ceas? întrebă d-l Solomon.
   ― Aici e tot misterul jocului, râse Andronic. Controlul, arbitrul...
   Nu înţelegea nimeni ce se va întâmpla, ce urmează şi asta îi făcea
   nerăbdători, curioşi. Priveau în toate părţile, ca şi cum şi-ar fi căutat

   de pe acum cărarea prin pădure şi locul unde să se ascundă. Noaptea
   era deplină, înspre lac, cerul era puţin alburiu; deasupra, prin desişul
   ramurilor, se zăreau câteva stele. O mare tăcere se întindea de jur
   împrejur, fără ca nimeni să o bage în seamă, fără să înspăimânte pe
   nimeni.
   ― ...Şi trebuie să fugiţi câte unul singur, în cât mai multe direcţii,

   adăugă Andronic. Dar nu cumva să plecaţi cu toţii la mănăstire şi să

   mă lăsati singur aici...

   ― Dar d-ta unde rămâi? îl întrebă căpitanul Manuilă.
   ― Eu plec la urmă, spuse Andronic.
   Stamate căută ochii prietenului, parcă ar fi vrut să-l întrebe ceva.
   ― Cine a pierdut gajul pleacă întâi, spuse Andronic.
   Liza tresări. Ieşi din rând zâmbind şi, văzând că toţi îi fac semn cu
   mâna, porni în fugă.
   ― Să nu alergi prea tare, că iar ţi se face rău! îi strigă Stere din

   urmă.

   Liza nu-i răspunse.



   VI

   La urmă rămaseră numai căpitanul Manuilă şi cu Andronic. Se

   auzeau încă paşii greoi, prudenţi ai lui Stere. La răstimpuri, râsete de

   fată, strigăte. Era Vladimir, care hăuia mereu, şi Riri cu d-na Solomon,

   care se înţeleseră să stea împreună pe aproape.

   ― E rândul d-voastră, domnule căpitan! îi aminti zâmbind Andronic.

   ― Dar dacă le-am face o farsă şi ne-am ascunde pe aici, fără să

   plecăm? propuse Manuilă.

   ― S-ar strica jocul. De-abia acum începe partea frumoasă,

   necunoscută...

   ― Nu-mi poţi spune şi mie? se rugă căpitanul.

   Andronic începu să râdă şi-şi rezemă o clipă mâna de umărul lui

   Manuilă. Fu o sâgetare scurtă, nervoasă şi căpitanul tresări.

   ― Parcă eu ştiu ce are să se-ntâmple? vorbi Andronic. Jocul de-abia

   acum e frumos, când nu-l ştie încă nimeni.

   ― Parol, vorbiţi serios? întrebă mirat căpitanul. Dar atunci de ce laşi

   ceasul aici?...

   ― În nici un caz ca să-l fure cineva, răspunse în treacăt Andronic.

   Prea am fi naivi, să colaborăm o duzină de oameni în toată firea la

   inventarea unui joc nou, numai ca să poată cineva fura un ceas cu

   cadran fosforescent!...

   Căpitanul se îmbujoră, dar nu plecă privirile. Continua să se uite

   fix, drept în ochii lui Andronic. Tânărul nu părea deloc încurcat de

   luminile scrutătoare ale lui Manuilă.

   ― Atunci? întrebă acesta încă o dată.

   ― Ei, parcă e aşa de greu de ghicit! exclamă Andronic. Ca să ştim

   cum trece timpul!...

   Începu din nou să râdă şi făcu semn lui Manuilă că trebuie să plece,

   să se ascundă.

   ― Eu rămân la urmă de tot, spuse Andronic.

   Căpitanul clătină neîncrezător din cap şi porni cu paşi mari, la

   întâmplare. Andronic îl lăsă să se depărteze, urmărindu-i umbra până

   ce se pierdu bine în întuneric. Apoi începu să râdă.

   ― În sfârşit, am scăpat! şopti el printre dinţi.

   Se aplecă, luă ceasul şi privi cadranul fosforescent: nouă şi cinci

   minute.

   ― Îi las să se joace până la zece, adăugă Andronic pentru sine, tot

   atât de amuzat. Pe urmă copiii cuminţi mănâncă frumos şi se pregătesc

   de culcare...

   Aşeză ceasul la locul ştiut, pe trunchi şi porni cu paşi repezi în

   direcţia lacului. Ieşi curând din pădure. Se uită în dreapta şi în
stânga,

   să se convingă că nu 1-a văzut nimeni. De altfel, el bănuia că toţi s-au

   ascuns spre miezul pădurii. De acolo se auzeau mereu râsete, ţipete

   speriate, crengi rupte sub picioare. Andronic ajunse pe malul lacului

   şi căută cu ochii o ascunzătoare. Se îndreptă către o căpiţă de fân

   proaspăt cosit şi se lungi fără grijă, cu palmele adunate sub cap. Ochii

   întâlniră deodată tot cerul înălţat deasupră-i şi pâlpâiră înecaţi în

   întunerec. De departe, stinse, ajungeau până la el zvonurile glasurilor
din pădure.

   ― Numai de nu s-ar speria de frica lor, şopti încet Andronic,

   zâmbind.

   Liza, care alergase cea dintâi şi ajunsese cel mai departe, se opri

   brusc, cu ochii ţintă înainte. I se păruse că vede o umbră mişcându-se

   atent, pândindu-i parcă apropierea; i se păruse, în acea clipă, că aude

   o răsuflare înţepenită, ca dintr-un gâtlej de fiară, îi fu frică şi
rămase

   pironită locului, neîndrăznind să privească decât înainte. Umbra se

   mişca încet, prudent, temându-se să facă zgomot.

   Liza ar fi rămas multă vreme cu ochii pironiţi, cu răsuflarea sfârşită,

   dacă n-ar fi auzit, pe neaşteptate, un glas venind din dreapta.

   ― Cine e acolo?

   Recunoscu pe Stamate, apropiindu-se şi el cu oarecare teamă, cu

   braţele încordate.

   ― Sst! Nu face zgomot! îi şopti Liza. Nu ţi se pare că e ceva

   înaintea noastră?...

   Stamate privi cu atenţie.
   ― Nu văd nimic...
   Poate bătea vântul, atât. Era foarte aproape de Liza acum, îi simţea
   parcă răsuflarea, de-a dreptul în trupul lui. Şi nici nu mai era atât de
   intimidat acum de prezenţa femeii.
   ― Nu e nimic, adăugă el, liniştind-o.

   Într-adevăr, parcă umbra amuţise brusc; nici o mişcare, nici un

   zvon. Doar vântul - lin, pe deasupra ramurilor.

   ― Ce fac ceilalţi? întrebă deodată Liza, aprinsă. Ai zărit pe cineva?

   ― Doar pe duduia Riri, vorbi Stamate, apropiindu-se şi mai mult de

   Liza. Era singură...

   ― Dacă ai lăsat-o d-ta singură... spuse Liza insinuantă.
   ― ...N-o căutam pe ea, îndrăzni Stamate, apucându-i braţul.
   Liza nu şi-l retrase. O amuza şi o flata în acelaşi timp pasiunea
   aceasta bruscă, pe care izbutise s-o aprindă în inima taciturnului
inginer, îşi dădea seama că se poate juca fără teamă cu el. Era prea timid,
prea cuviincios.

   ― ...Ce-o fi făcând Andronic? întrebă ea deodată, ca să rupă tăcerea.

   Mi se pare un tip foarte suspect, adăugă repede. D-ta înţelegi ceva din

   jocul ăsta?

   ― Nimic, se grăbi să răspundă, galant, Stamate. Dar îmi place cu

   atât mai mult... Altminteri n-aş fi fost niciodată singur cu d-ta...

   Simţea cum îi zvâcneşte inima, îi ţinea braţul foarte aproape de

   pieptul lui. Liza începu să râdă.

   ― Dar acum, cel puţin eşti sigur că suntem cu adevărat singuri?!

   spuse ea, privindu-l în ochi.

   Stamate tresări. Mă încurajează. O prinse în braţe şi încercă s-o

   sărute. Liza se smuci fără greutate, râzând.

   ― A! Aşa nu! spuse ea fugind.

   ― Dar d-ta ai fost singura care a pierdut. E joc de gajuri...

   Liza o luă la goană prin pădure. Nu-i mai era teamă, acum,

   ştiindu-se urmărită de Stamate.

   Dar se simţea întinerită, liberă şi asta îi mărea bucuria fugii.

   ― ...Să ştii că am să mă împiedec şi am să cad din vina d-tale, ţipă

   ea auzind răsuflarea bărbatului din spate.

   Stamate o prinse din nou în braţe; de astă dată n-o mai lăsă să

   scape. Nici Liza nu se mai zbătea.

   ― N-a fost vorba că ne jucăm gajuri? şopti Stamate..

   Încercă s-o sărute. Liza se feri, râzând. Nici nu voia, nici nu izbutea

   s-o supere îndrăzneala tânărului.

   ― Dacă ne vede cineva? şopti ea tainic.

   ― Tocmai de aceea, fără zgomot! îi spuse, aproape de ureche,

   Stamate, atingându-i părul cu buzele.

   Femeia se înfiora. El simţi sânul zbătându-se şi o păstră mai strânsă

   în braţe.

   ― Cine e? se auzi deodată glasul lui Vladimir.

   Perechea rămase neclintită. Liza voise să râdă, dar îşi înfundă faţa

   la pieptul bărbatului.

   ― Sst! spuse Stamate, tot atât de aproape de ureche. Să-i facem o

   farsă...

   ― Cine e? întrebă a doua oară, nervos, Vladimir.

   Auzise glasuri înfundate, râsete, foşnete - şi totul ajunsese până la

   urechile lui vrăjite, într-un mister erotic, exasperant şi senzual.
Simţise

   străbătându-l prin tot trupul o căldură ciudată, turbure, ca o beţie

   bruscă şi istovitoare. Alături de el, poate la câţiva paşi numai, înapoia


   unuia din arborii aceştia înalţi şi îngânduraţi, se întâmpla ceva

   necunoscut şi neîngăduit. Dar cine ar putea fi oare?... Vladimir făcu

   câţiva paşi. Zări, însă în cealaltă direcţie, o umbră care-i făcea semn

   cu amândouă braţele ridicate. Alergă spre ea, prudent, ferindu-se să

   calce vreo ramură uscată.

   ― Tu ai văzut pe cineva până acum? îl întrebă d-na Solomon,

   apucându-i braţul.

   Vladimir simţi după căldura mâinii femeii că s-a întâmplat ceva cu

   soţia vărului Solomon. Era înfrigurată, ochii îi sticleau, vocea îi era

   îngroşată.

   ― Ştii ce frică mi-a fost până te-am zărit!... i se plânse ea

   alintându-se. Am stat singură aici de când m-am rătăcit...

   Îl cuprindea, cu încetul, acelaşi tremur şi pe Vladimir.

   ― Dar cum de te-ai putut rătăci? o întrebă el, mai mult ca să spună

   ceva decât ca să primească un răspuns.

   Căci tăcerea îl îngrozea, tăcerea aceea în care nu auzea decât bătăile

   inimii sale şi răsuflarea înfierbântată a verişoarei.

   ― Mi s-a părut că mă urmăreşte cineva, vorbi d-na Solomon. Ţie nu

   ţi-e frică?

   ― Nu, spuse liniştit Vladimir. Dar nu înţeleg nimic din jocul acesta.
   Nici nu ştiu câte minute au trecut de când am plecat...
   Întoarse capul spre d-na Solomon şi-i întâlni ochii aprinşi. Roşi
   brusc.
   ― Dacă am merge să vedem cât e ceasul? întrebă el la întâmplare,

   ca să-şi ascundă neliniştea.

   ― N-are nici un haz, şopti d-na Solomon. Haide mai bine să

   prindem pe careva în flagrant delict de amor, să le facem o farsă...

   Porniră amândoi, strânşi unul în altul, căutând cărarea. Vladimir se

   temea să treacă pe lângă grupul acela de arbori de unde auzise, cu

   puţine clipe în urmă, şoapte şi râsete înfundate. Se temea şi totuşi
locul

   îl atrăgea ca un colţ vrăjit.

   Verişoara îi atârna tot mai greu de braţ.
   ― Liza! se auzi, departe, glasul lui Stere.
   D-na Solomon începu să râdă.
   ― Fiecare îşi caută nevasta! vorbi ea tare. Poate ăsta e chiar jocul...
   Liza, auzind paşi, se zbătu în braţele lui Stamate.
   ― Dă-mi drumul! şopti ea.
   D-na Solomon se opri brusc, parcă vrăjita şi ea de acelaşi farmec
   care-l neliniştise pe Vladimir.
   ― Cineva e aici, spuse ea încet. Hai să-i prindem...

   Amândoi se apropiară de copac. Liza le ieşi deodată înainte.

   ― E un faun prin pădurea asta! exclamă ea, încercând să-şi ascundă

   emoţia.

   ― Să sperăm că nu e numai unul, râse d-na Solomon.

   Ar fi vrut să apuce din nou braţul lui Vladimir, dar el rămăsese cu

   ochii pironiţi în colţul de unde izbucnise Liza. Cine o fi fost acolo? Şi


   ce s-a întâmplat în întunerecul acela des, la adăpost?... îi era ruşine
de

   gândurile lui, îi era în acelaşi timp ciudă pe trupul lui, exasperat de

   timiditate. Ar fi vrut să fugă. Parcă întreaga pădure respira acum

   omeneşte, cald, carnal. Parcă năvăleau din toate părţile aburi de trup

   dezvelit şi în toate boschetele respirau perechi înlănţuite.

   ― Dar tu ce făceai, Vladimir? îl întrebă deodată Liza. Tu strigai

   adineauri pe aici? îl întrebă ea din nou, zâmbind.

   ― Parcă n-ai ştiut... răspunse umilit, posomorându-se, Vladimir. Ca

   şi cum astăzi îmi auzi pentru prima oară glasul...

   D-na Solomon începu să râdă şi îl atrase mai aproape de ea.
   ― Lasă-mi băiatul în pace, nu mi-l necăji! spuse ea protectoare.
   Lui Vladimir îi fu silă de el. Trebuia să schimbe vorba, să scape.
   ― Unde-or fi ceilalţi? întrebă el şi apoi îşi desprinse repede braţul
   înlănţuit de d-na Solomon, duse amândouă palmele la gură şi începu
   să hăuie.
   Parcă îl descătuşa urletul acela prelung şi Vladimir îşi simţi orgoliul

   restabilit; i se păru că pădurea întreagă a clocotit şi a răsunat la

   strigătul lui.

   ― Vla-a-a-d! îi răspunse, chiuind, un glas de fată.. Unde v-aţi

   ascuns?

   ― Haide s-o speriem! propuse Liza.

   ― E Riri, vorbi Vladimir. Dac-o speriem, ţipă şi ne facem de râs...

   Într-adevăr, dinspre luminiş se zărea apropiindu-se o umbră, călcând

   cu teamă.

   ― Să nu mă speriaţi! ţipă Riri. Ştiu unde sunteţi!...

   Înainta totuşi cu multă băgare de seamă. Din dosul oricărui arbore,

   cineva ar putea sări pe neaşteptate, apucând-o strâns în braţe,

   speriind-o...

   ― Am să vă spun ceva amuzant, adăugă ea apropiindu-se... Dar să

   nu mă speriaţi...

   Se opri, şi aşteptă câteva clipe, tremurând.
   Din întunerec îi ieşi înainte Vladimir.
   ― Unde-ai fost? o întrebă el ca s-o liniştească..
   ― M-am dus să văd cât e ceasul şi m-am rătăcit. Cine mai e acolo?
   întrebă Riri repede, cercetând întunerecul.
   ― Liza şi cu Aglo, spuse Vladimir plictisit. Ai mai văzut pe cineva?
   Riri începu să râdă.
   ― Am trecut pe la ceas, şopti ea. Să vezi, Stere şi cu Jorj sunt acolo,
   foarte liniştiţi, tolăniţi pe iarbă...
   Din dosul arborelui veni Liza, curioasă.
   ― Dar pe Andronic 1-a zărit cineva? întrebă ea.
   ― Pe el nu 1-am văzut... Să ştii că ne pregăteşte ceva... Dar mai am
   un secret, adăugă Riri, coborând din nou glasul. Dorina şi cu căpitanul
   se plimbă ca doi amorezaţi...
   D-na Solomon se apropie şi ea.

   ― I-ai văzut tu? Era căpitanul sau Andronic? întrebă Liza.

   Riri protestă. Era chiar Manuilă, pas în pas cu Dorina, vorbind

   amândoi încet; nu i-a putut auzi ce vorbesc, dar Dorina ridica mereu

   capul în sus, încercând parcă să străbată desişul, să întâlnească bolta

   cerului.

   „Erau numai ei singuri? îşi repeta întrebarea Liza.. Nu cumva era şi

   Andronic ascuns pe acolo?"

   Riri dădu din nou lămuriri. Se surprinse vorbind aprinsă, parcă ar

   fi încercat să-l apere pe Andronic de o vină neîntemeiata, şi roşi.

   ― Ce-or fi vorbind îndrăgostiţii? se miră, zâmbind, Vladimir. Să-i

   spunem lui Jorj, ca să se bucure...

   Căpitanul Manuilă întâlnise pe Dorina din întâmplare, fără s-o

   caute. Plecase cel din urmă şi se îndreptase, după o scurtă şovăială,

   spre luminiş. Cum mergea, cu capul plecat, pe gânduri, îl cuprinse

   deodată o mare silă de slăbiciunea lui; să asculte el, om în toată firea,


   de porunca unui copilandru. Şi dacă, cel puţin, n-ar fi ceva necurat la

   mijloc.

   I se păreau ciudate multe lucruri în acest Andronic. Dar ceea ce îl

   plictisea îndeosebi era că apariţia lui zgomotoasă şi febrilă, imaginaţia


   lui de tânăr obişnuit să-şi piardă vremea cu sportul, visul şi femeile,
le

   stricase, lor, tuturora, plăcerea de-a amuţi naivi în taina nocturnă a

   pădurii. Această mare pădure adormită nu-l mai emoţiona acum pe

   Manuilă. Parcă ar fi fost o grădină publică, unde se joacă adolescenţii

   şi copiii... Imaginaţia lui Andronic neutralizase misterul şi umbrele

   arborilor i se păreau acum, căpitanului, doar bune de făcut dragoste sau

   de dormit.

   Se gândea să se întoarcă la locul de pornire, când zări, foarte

   aproape de el, pe Dorina. O ghicise după bluza înflorită, după mâinile

   ei lungi, neliniştite.

   ― D-ta eşti, domnule căpitan? îl întrebă fata.

   ― Din întâmplare, eu, răspunse Manuilă. Aşteptaţi pe cineva?

   Dorina, într-adevăr, parcă stătea la pândă, îşi alesese un loc de unde

   se putea vedea în mai multe direcţii, printre trunchiurile arborilor, ea

   rămânând aproape nevăzută. Când o întrebase căpitanul, Dorina se

   apără cu prea multă insistenţă. Manuilă înţelesese şi sângele îi izbucni

   brusc în obraji. Ciuda lui împotriva lui Andronic începu să crească. Şi,

   în acelaşi timp, orgoliul jignit îl făcu să dispreţuiască puţin pe
această

   fată proastă, care crede atât de uşor că-l poate păcăli cu primul venit.


   ― Nu prea înţeleg ce fel de joc e ăsta, spuse Manuilă, observând că

   Dorina tace încurcată. Am impresia că Andronic are să fure ceva şi are

   s-o şteargă... Ce e mai frumos e că atâţia oameni în toată firea s-au

   lăsat păcăliţi de el, adăugă el repede, văzând că Dorina vrea să

   protesteze.

   ― Nu cred că domnul Andronic să fie chiar un escroc de rând, spuse

   Dorina, stăpânindu-se.

   Căpitanul începu să râdă şi se apropie mai mult de fată. I se părea

   acum că nu are în faţa lui pe o eventuală logodnică, o domnişoară

   binecrescută, pe care trebuie s-o respecte, ci una din acele fete,

   nenumărate, întâlnite în viaţa lui de holtei, îi apucă braţul şi o trase

   uşor spre el.

   ― Lasă-l , domnişoară, că nu merită să fie apărat de o fată atât de

   drăguţă ca d-ta...

   Dorina rămase surprinsă, împietrită de brusca schimbare a

   căpitanului. „Ce fel de om e ăsta, care îndrăzneşte aşa de mult şi cu

   atâta vulgaritate?..."

   Îi era teamă să strige. Căpitanul nu-i spusese încă nici o obrăznicie

   şi gestul lui nu ar fi fost prea grav dacă n-ar fi fost atât de brusc...


   ― Haide mai bine să ne plimbăm, vorbi din nou Manuilă.

   Dorina şovăi, dar căpitanul o trase încet după el.

   ― Procedaţi destul de ciudat, domnule căpitan, îndrăzni să spună

   Dorina.

   ― Închipuiţi-vă că jucăm gajuri, domnişoară, râse Manuilă. Se

   supără cineva de gajuri?!... Şi se nemereşte uneori să-ţi cadă tocmai

   cavalerul care nu-ţi place...

   Sublinie atât de evident cuvintele, încât Dorina se simţi datoare să

   se scuze.

   ― N-am vrut să spun asta. Dar îţi mărturisesc că m-a speriat puţin

   glasul d-tale...

   ― Poate din cauza ecoului... Nu-i aşa că nici nu ţi se pare că ne

   aflăm într-o pădure? întrebă după o pauză căpitanul, ocolind cu ochii

   cât putu cuprinde.

   Dorina privi şi ea, deasupra, spre cer. într-adevăr, era atâta linişte,

   atâta siguranţă...

   ― Parcă am fi în Cişmigiu, adăugă Manuilă.

   ― Nu, mai degrabă la Sinaia, în parc, dincolo de mănăstire, preciză

   Dorina zâmbind.

   ― E trist, nu e aşa?... Când te gândeşti că am fi putut intra în pădure

   cu teamă şi am fi putut spune poveşti cu draci şi strigoi...

   ― Nu, nu! zău că mi-e frică! exclamă Dorina alintându-se.

   ― Tot oi fi eu bun la ceva, nu-ţi fie teamă... Oricum, am fi petrecut

   mult mai bine dacă nu întâlneam pe tânărul acela....

   Dorina se posomorî iar. O enerva insistenţa lui Manuilă. „Cine ştie

   ce poate crede de mine bădăranul ăsta"... De fapt, Dorina, zărindu-l,

   nădăjduise o clipă că e Andronic. Ar fi fost amuzant să se întâlnească

   cu Andronic singură. Poate, cine ştie... întoarse şi acum capul. Deşi i

   se păruse că o urmăreşte cineva, nu era nimeni. Se depărtară mult de

   restul grupului.

   ― D-ta ce crezi că fac ceilalţi? întrebă Dorina ca să schimbe vorba.

   ― Ce facem şi noi; vorbesc despre dragoste... spuse căpitanul cu o

   vulgaritate voită.

   Dorina tresări, neliniştită. Dacă se apucă acum şi-mi face o

   declaraţie? Ar fi ridicol... Şi totuşi, s-ar putea ca omul acesta, într-o


   zi... Şi măcar dacă ar fi un prost, ca Stere, pe care să-l poată

   dispreţui...

   ― ...Eu, cel puţin, despre asta vreau să vorbesc cu d-ta, reluă

   căpitanul. Dar serios... Nu ştiu ce-or face ceilalţi; eu însă vreau să te


   întreb serios, prieteneşte, dacă-mi dai voie, se-nţelege...

   ― Vai de mine! se grăbi să-l încuviinţeze Dorina, liniştită.

   ― Vreau să te întreb, d-ta ce crezi: lucrurile astea, dragostea asta

   este aşa, o întâmplare, o flacără care se aprinde brusc, cum se spune,

   sau este ceva care creşte anevoie, după câţiva ani de convieţuire şi de

   prietenie... Părerea d-tale, fireşte, mă interesează....

   ― Vezi, eu mă pricep mai puţin în păreri personale, glumi Dorina.

   Dar poate că ţi-aş putea spune despre lucrul ăsta din alt punct de

   vedere... Poate ca la ceva necunoscut încă, la care m-am gândit, fireşte,


   şi eu, ca la un ideal.

   Începu să vorbească mult, cu aprindere. Dar îşi dete deodată seama

   că nu se mai gândeşte la ce spune, că vorbeşte aproape în neştire, cu

   alte amintiri în minte, aproape obsedată de o sclipire de ochi turburi...


   Se opri şi privi din nou cerul, ca să se reculeagă.

   „Se gândeşte la celălalt, înţelese mâhnit Manuilă."

   Îi simţea cu atâta precizie prezenţa, încât o exasperată umbră de

   gelozie îi îmbujoră obrajii, îi înăbuşi răsuflarea.

   ― Da, înţeleg, spuse el, controlându-se.

   ― ...Nu e aşa? sunt lucruri atât de greu de definit... se scuză Dorina.

   Continuau să meargă alături. Tot la el, mereu la el îi era gândul,

   înţelegea căpitanul.

   ― Dar cât o fi ceasul?! întrebă deodată Dorina, ca şi cum şi-ar fi

   amintit ceva urgent de făcut. Dacă ne-am întoarce?...

   VII

   Trecuse ceasul zece şi familia Zamfirescu începea să-şi piardă

   răbdarea. Rămăseseră cu toţii în curte, aşezaţi pe bancă, în faţa

   arhondăriei.

   ― Să ştiţi că e tot aşa cum v-am spus eu, vorbi d-na Zamfirescu.
   Vor să scape de Dorina...
   Domnişoara Zamfirescu, umilită de întorsătura pe care o lua
   conversaţia, se ridică de pe bancă şi se îndreptă spre lac.
   ― Mă duc să văd dacă nu vin, spuse ea.
   ― ...Şi eu bănuiesc cine a aranjat lucrurile, continuă d-na

   Zamfirescu. Astea s-au făcut la Bucureşti, în taină, fără să ştim noi

   nimic... Ca şi cum le-ar fi fost frică să nu le furăm ginerele...

   Încercă să râdă, dar nu-şi putea stăpâni enervarea. Cel puţin dacă

   s-ar întoarce mai curând Liza, să afle ceva de la ea...

   ― Ţie ţi-e foame? întrebă d-l Zamfirescu. Dacă nu i-am mai aştepta

   şi ne-am aşeza la masă?...

   D-na Zamfirescu prinse prilejul de a-şi răbufni enervarea.

   ― Ce Dumnezeu, frate, că doar am stat la masă până la patru! Şi ai

   mâncat, slavă Domnului...

   D-l Zamfirescu se întoarse brusc către nevastă-sa, gata de ceartă.

   Dar chiar în acea clipă d-ra Zamfirescu alergă spre ei, făcându-le semn

   cu mâna.

   ― S-au întors, exclamă ea veselă. Le-am auzit glasurile, lângă lac..
   Ce companie simpatică au!...
   Regreta acum că nu s-a întors şi ea cu ei în pădure. Poate au jucat
   jocuri de societate sau au făcut coruri. Dacă au rămas atât...
   ― Bine că s-au întors, vorbi d-l Zamfirescu înviorat. Sper că n-o să
   v-apucaţi îndată după masă la joc de cărţi...
   D-na Zamfirescu, îmbufnată, se ridică de pe bancă şi se apropie de

   fiică-sa.

   ― Vezi, să nu le spui că i-am aşteptat pe ei la masă, şopti. Să nu

   creadă că murim de dorul lor... Să vedem mai întâi dacă ne invită...

   Glasurile se auzeau acum destul de limpede. Dar grupul părea că

   înaintează încet, căci câtăva vreme nu se zări nimeni. Râdeau mereu.

   D-na Zamfirescu îşi pregătise şi ea zâmbetul. Se întoarse din nou la

   bancă şi vorbea tare, silindu-se să învioreze micul său grup. „Să nu

   creadă că ne-am plictisit, singuri aici, şi că-i aşteptăm pe ei ca să ne

   amuzăm"...

   ― ...Şi când iese luna, Horică?! întrebă ea drăgăstos pe d-l

   Zamfirescu.

   ― Pe la miezul nopţii, răspunse bărbatul, cu ochii pe cer.

   ― ...Pe mine nu m-aţi păcălit, se auzi glasul lui Stere, căci eu am

   stat cu Jorj la adăpost, n-am bătut pădurea ca voi...

   ― Ei, dar spuneţi dacă n-a fost frumos?! întrebă râzând Andronic.

   Era un râs care nu te putea supăra. Tineresc, sincer, clocotind parcă

   de orgolioasă virilitate. D-ra Zamfirescu începu să zâmbească, deşi

   ceilalţi erau încă la câţiva metri în faţa sa.

   ― ...Mai păcălit am fost eu, adăugă Andronic, căci nu mi-a izbutit

   planul...

   ― Dar de ce nu vrei să ne spui ce plan aveai? întrebă Liza.
   ― Nu pot, se scuză Andronic, pentru că n-am renunţat încă la el...
   M-am rătăcit puţin prin pădure şi n-am ajuns la timp; asta a fost tot...
   Altminteri, eraţi şi acum în pădure...
   ― Mor de curiozitate! spuse Liza.
   ― Fiţi fără grijă, doamnă, o asigură Andronic. Jocul continuă, chiar
   fără ştirea noastră...
   Grupurile se întâlniră şi d-na Solomon explică celorlalţi alergările

   prin pădure.

   ― A fost sublim! exclamă ea. Era atâta linişte şi un aer curat...
   ― Nu v-am spus eu? interveni d-ra Zamfirescu.
   Vorbeau toţi deodată, însufleţiţi. Chiar Stamate era acum mai
   dezgheţat, îndrăznind la răstimpuri câte o glumă. Sărutările Lizei îi
   dăduseră mult curaj.
   ― Să ştiţi că după ce-o ieşi luna mai mergem o dată în pădure, spuse

   el.

   ― Eu nu, se apără Stere. Să meargă tineretul.

   D-na Zamfirescu începu să râdă zgomotos. Pe Stere se poate conta,

   deci; şi, probabil, pe Solomon. Un pocher, după masă, izolaţi într-o

   odaie la arhondaric...

   ― Cine pregăteşte masa? întrebă d-l Solomon. S-au adus coşurile din

   maşină?

   Riri, Liza şi d-na Solomon plecară să aşeze masa.

   D-ra Zamfirescu ar fi vrut, în cea dintâi clipă, să le dea şi ea ajutor,

   dar văzu că Dorina rămâne. E mai bine atunci să stea şi ea. Sunt atâţia

   tineri - spun glume, râd -, e mai bine aici...

   ― Cine vine cu mine în pivniţă, să cumpărăm vin? întrebă din nou

   d-l Solomon.

   Aproape toţi bărbaţii doreau să vadă pivniţele mănăstirii, în special

   Andronic şi Vladimir erau nerăbdători.

   ― Dar să ştiţi că aducem vinul în căldare, îi lămuri d-l Solomon,

   măgulit de atenţia pe care o deştepta fiecare dintre invitaţiile sale.

   ― În oale şi în căldări, preciza d-l Zamfirescu. Şi să cereţi să vă dea

   din cel rubiniu, că e teribil... Are şi un tămâios, dar ţi se suie prea

   repede la cap...

   ― E prea tare, interveni d-na Zamfirescu. Sterică, noi de care avem

   în maşină?

   ― Tot din ăla.

   ― Păi nici nu trebuie să le amestecăm, vorbi Stere.. Să nu uiţi însă

   să ceri şi brânză. Fac ăştia o brânză de te minunezi, nu altceva!

   Grupul porni să caute pe călugărul pivnicer. Mai zăriseră, când

   începuseră cu toţii să vorbească, umbre de călugări prin faţa chiliilor,

   ieşiţi să vadă de unde vin atâtea glasuri, dar nu era pivnicerul; pe ăsta


   îl ştia d-l Solomon. E un călugăr uscăţiv şi înalt, cu o barbă rară;

   „roasă de molii, adăugă d-l Solomon, şi vorbeşte pe nas", începu să

   vorbească pe nas ca pivnicerul.

   Stamate şi căpitanul Manuilă râseră.

   ― Dar unde e Andronic? întrebă deodată d-l Solomon, observând că

   tânărul dispăruse.

   ― S-o fi dus să-şi caute prietenii, spuse Vladimir.

   ― Aş! crezi d-ta că e adevărată povestea aia cu prietenii?! vorbi în

   şoaptă, ironic, căpitanul.

   ― Sst! nu vorbi, ar putea să ne audă, interveni Stamate.. Nu e frumos

   să-l bârfim când nu e de faţă...

   ― Asta spuneam şi eu, vorbi d-l Solomon. Mie mi se pare băiat de

   familie bună, dar păcat că e un zurbagiu, un exaltat, adăugă el

   încercând să-i împace pe toţi.

   Găsiră pe pivnicer şi cerură douăzeci de kilograme de vin rubiniu.

   Călugărul luă două oale mari şi o căldare şi le arătă drumul.

   ― Numai de 1-oţi putea bea pe tot, şopti el fără să-şi întoarcă

   privirile.

   Ajuns în faţa uşii de lemn bătut cu fiare, pivnicerul se opri, căută

   cheia şi deschise încet, cu grijă. Aprinse apoi o lumânare de ceară şi

   luă căldarea în mâna stângă. Oalele le lăsă în seama lui Vladimir.

   ― Să nu călcaţi greşit, că treptele sunt cam tocite, îi povăţui el.

   Înaintau cu atenţie şi cu oarecare emoţie. Bolta pivniţei era adâncă

   şi se lărgea cu cât pătrundeau în ea. Vladimir era înviorat; de frigul şi


   de umezeala de aici, de misterul acestor ziduri învechite, de jocul

   umbrelor la flacăra lumânărilor.

   ― Cine ştie câte s-or fi întâmplat pe aici, spuse el, ameţit.

   ― La asta mă gândeam şi eu, adăugă căpitanul. Parcă te apasă

   ceva... Şi acuma se adăpostesc aici doar butoaiele cu vin ale

   mănăstirii...

   Stamate privea pereţii mănăstirii, minunându-se.

   ― ...Să ne dai, te rog, şi nişte brânză bună, vorbi d-l Solomon.

   Călugărul dădu drumul vinului în oală. Clocotea răspândind un

   miros îmbălsămat şi tare. Lui Vladimir îi rămăseseră ochii pironiţi

   asupra învolburării rubinii de la gura oalei. Vinul se revărsă puţin pe

   dinafară, risipindu-se în căldare.

   ― ...Ăsta e cel mai bun vin din partea locului, vorbi Andronic.
   Toţi tresăriră şi se întoarseră speriaţi.
   ― Dar cum venişi, nenişorule, de nu te-am simţit nici unul? întrebă
   vesel d-l Solomon.
   Andronic arătă drumul pivniţei.

   ― Pe acolo, spuse el liniştit. V-am pierdut în curte şi am venit atunci

   direct la pivniţă. Nu e întâia dată când cobor aici, adăugă el zâmbind.

   Câte căldări din vinul ăsta n-am băut eu până acum...

   Călugărul ridică ochii să-i vadă mai bine chipul.. La umbra

   lumânării toţi aveau feţele palide, cojite, cu umbre adânci.

   ― Aşa-i că mă recunoşti, părinte? îl întrebă Andronic trecându-şi

   mâna prin păr.

   ― Vin mulţi domni pe la mănăstire, vorbi călugărul coborând

   privirile. Nu-i prea ţin minte.

   ― Dar pe mine mă ştii, adăugă Andronic mai încet, ca şi cum nu ar

   fi vrut să-l audă decât călugărul.

   Se întoarse brusc spre ceilalţi şi le arătă cu mâna bolta.

   ― Eu cunosc toate zidurile astea, ca şi cum aş fi stat aici de la

   începutul începuturilor... Câteodată mi se pare că visez, atât de multe

   lucruri îmi aduc aminte. Cine mi le-o fi spus, cine mi le-o fi arătat?...


   Parcă m-aş fi născut o dată cu înălţarea mănăstirii...

   D-l Solomon începu să râdă. Ridică una din oalele pline şi o cântări

   în mâini, mulţumit.

   ― Vorbeşti ca din cărţi d-ta, spuse el lui Andronic. Ca în povestirile

   acelea cu oameni care se închipuiesc că au mai trăit o dată, o altă

   viaţă...

   ― Nu, îl întrerupse simplu Andronic. Mie nu mi se pare că am mai

   trăit o dată, demult, o altă viaţă. Eu simt că am trăit aici încontinuu,

   de la începutul mănăstirii...

   ― Păi e mai mult de o sută de ani, vorbi călugărul fără o prea vie

   mirare.

   ― E chiar mai mult decât socoteşte cuvioşia ta, îl corectă zâmbind

   Andronic.

   Vladimir privea cu oarecare sfială chipul întunecat al lui Andronic.

   Poate răceala pivniţei sau aburul vinului vărsat sau poate umbrele

   ameţitoare pe care le risipea fâlfâiala lumânării pe pereţi schimbaseră

   în ultimele clipe purtarea lui lăuntrică. I se părea că Andronic rânjeşte


   bătându-şi joc de toţi cu povestea lui. Parcă îi vedea ochii scăpărându-i


   de la unul la altul, cu faţa posomorâtă, dar gata în orice clipă să

   izbucnească în râs. Cum de nu observă ceilalţi că Andronic glumeşte

   sau visează de-a binelea, ca un om îmbătat cu altfel de vin?

   ― Plătim cinstit, boiereşte şi mergem, spuse d-l Solomon aşezând

   banii.

   Căpitanul Manuilă amuţise şi el, aproape pierdut în întunerec. Îl

   învioră Andronic, arătându-i din nou zidurile.

   ― ...Cred că nimeni nu mai ştie astăzi, spuse el, că pe locul acesta

   a pierit adevărata fată a Moruzeştilor, fata lui de sânge, iar nu
cealaltă,

   adoptată după a doua căsătorie...

   Călugărul ridicase ochii speriat şi-şi făcu repede o cruce pitită.

   Andronic se prefăcu că nu-l vede şi continuă, cu privirile aţintite

   asupra lui Manuilă.

   ― ...Nici eu nu ţi-aş putea spune de unde ştiu, dar aşa s-a întâmplat.

   Aici a murit ea, Arghira, „frumoasa din lapte", cum i se spunea pe

   atunci, în batjocură...

   ― De ce a murit? întrebă Vladimir cu jumătate de glas.

   ― Fusese adusă aici cu sila şi fără să ştie bătrânul... Unii au spus

   chiar că fără ştirea stareţului. Pe atunci nu prea intrau femeile în

   mănăstirile de călugări. Au adus-o noaptea şi, după cum nu prea se ştie

   de ce a murit pe neaşteptate, tot aşa nu prea se ştie cum a murit. Voiau

   să scape de ea, căci se plănuia din acel an a doua căsătorie a bătrânului


   şi cealaltă fată aştepta... Şi a murit Arghira, a treia noapte. Aici, pe

   locul ăsta...

   Andronic întoarse capul şi arătă cu mâna de jur împrejur.

   ― O pomeniţi câteodată la slujbă, părinte? întrebă el brusc pe

   călugăr.

   Pivnicerul scutură din cap. Auzea acum pentru întâia oară o

   asemenea poveste şi i se părea mincinoasă şi păgânească. O fată de

   boier moartă chiar în pivniţa mănăstirii - i se părea de necrezut.

   ― Haide să mergem, că parcă se face frig, spuse d-l Solomon.

   Porniră. Toţi înfriguraţi şi de răceala bolţii şi de amintirea aceea

   lugubră pe care o evocase, pe neaşteptate, Andronic.

   ― Ce ţi-a venit să ne sperii cu fata aceea? îl întrebă d-l Solomon o

   dată ajuns afară.

   Andronic începu să râdă.

   ― Aşa glumesc eu câteodată, ca să-mi necăjesc oamenii care-mi sunt

   simpatici, spuse el cu alt glas. Dar nu e aşa că e o poveste tristă?...

   Noaptea părea caldă acum, după răcoarea din pivniţă. Se vedea o

   bucată bună de cer, cuprinsă între arbori şi chilii. Curtea părea

   luminată uşor de o lumină ascunsă undeva pe aproape.

   ― Ce splendoare! exclamă d-l Solomon, privind în sus şi

   minunându-se de atâtea stele. Se oprise în mijlocul curţii, cu oala de

   vin în mână. Andronic profită de prilej, se apropie de el şi-i şopti, să

   nu-l auză ceilalţi:

   ― Te rog, nu spune cucoanelor de povestea aia cu fata. Le strici

   cheful...

   D-l Solomon clipi şiret din ochi. Dar, parcă după o clipă, privindu-l

   adânc pe Andronic, nu mai era atât de pus pe glumă. Aveau ochii lui

   o strălucire metalică, posomorâtă, ameţitoare.

   ― Drăcos mai eşti! exclamă el cu mare efort.

   Într-adevăr, se simţise vlăguit deodată în apropierea tânărului, îi

   trecu atunci prin minte o sumă de prostii. Dacă Andronic ăsta nu e

   cumva vreun fermecător oarecare, unul din aceia care pun buruieni

   somnoroase în vin şi apoi jefuiesc oamenii...

   Porni după ceilalţi, dar cu o îndoială în suflet..

   ― Ţi-e sete? întrebă el după un răstimp oprindu-se din drum. Hai să

   bem din oală...

   Andronic clipi, la rândul lui, şiret, şi apucând oala din mâinile lui

   Solomon, o apropie atent de gură. începu să bea cu sete, lacom,

   înghiţind parcă în somn. D-lui Solomon nu-i venea a crede. Dar gestul

   acesta de viteaz îl linişti. Atinse încet umărul lui Andronic.

   ― Stai, bre, omule, mai lasă şi celorlalţi câte o înghiţitură...

   ― Mai ales! spuse Andronic în glumă, tainic, după ce depărta oala

   de buze.

   Porniră cu pas repede, să-şi ajungă tovarăşii.



   VIII

   Masa era pe sfârşite. Se apropia miezul nopţii şi tineretul era

   nerăbdător să se ridice şi să treacă în altă odaie. Acolo s-ar fi putut

   vorbi mai în voie, s-ar fi putut aranja alte jocuri sau chiar s-ar fi
putut

   dansa. D-na Solomon amintise în treacăt că a avut grijă să aducă

   patefonul lui Vladimir. Poate că înfundând cu o batistă cutia de

   rezonanţă, nu s-ar auzi de afară. De altfel, adăugase ea, toţi călugării

   dorm la ora asta.

   Masa fusese frugală numai în aparenţă; farfurii puţine, şerveţele de

   hârtie, pahare desperecheate, încolo, atât d-na Solomon, cât şi d-na

   Zamfirescu acoperiseră masa cu fripturi reci, mezeluri, sardele,

   brânzeturi, fructe. Aleseseră această odaie anume pentru sufragerie, ca

   să lase libere pentru jocuri şi dans celelalte încăperi - mai mari şi mai


   curate. Ştiau cu toţii că acest „bufet rece" - cum spunea d-na

   Zamfirescu - nu va dura prea mult şi nu voiau să risipească farfuriile

   şi paharele prin celelalte odăi. În două din ele aveau să doarmă, târziu,


   cucoanele, îşi aduseseră acolo trusele de călătorie, hainele, pachetele.


   Paturile vor fi alăturate, ca să poată încăpea mai comod. Anunţase şi

   d-na Solomon că rămâne, deşi simţise ţânţarii de la început.

   Vladimir dăduse cel dintâi semnalul ridicării. Băuse destul de mult

   şi avea acum curaj şi neistovită vervă. La masă stătuse între d-na

   Solomon şi d-ra Zamfirescu şi se simţise solicitat de amândouă; fiecare

   din ele dorea să-i spună o taină la ureche, apropiindu-şi mult pieptul

   de umărul lui. De altfel, masa fusese cât se poate de dezlănţuită. Vinul

   mănăstiresc îi încălzise pe toţi, chiar pe cei din grupul Zamfirescu, mai


   puţin intimi.

   ― Să vedem dacă n-a ieşit luna, spuse Vladimir ridicându-se de pe

   scaun şi apucând braţul d-rei Zamfirescu.

   ― Dacă am face acum o plimbare spre lac? întrebă cineva.

   Zgomotele scaunelor depărtate de masă, cuvintele de mulţumire

   adresate gazdei, râsetele şi vorbele tuturora înecară răspunsul. Se

   îndreptau cu toţii spre odaia cea mare de la mijloc. D-nul Solomon

   încercă să numere amatorii unui alt rând de cafele, când observă pe

   Andronic palid, cu ochii aţintiţi spre uşă. De când se ridicase de la

   masă, Andronic nu mai scosese un cuvânt. Părea preocupat, nervos,

   căutând cu ochii în toate părţile.

   ― Nu te simţi bine? îl întrebă d-l Solomon.

   Liza şi Riri se apropiară în acea clipă de Andronic, îngrijate.

   Auziseră întrebarea d-lui Solomon; era un bun prilej să-şi arate grija

   faţă de acest tânăr fermecător, care strălucise cu atâta spontaneitate în


   timpul mesei.

   ― Dacă ai mai bea o cafea, îi spuse Liza, fericită că îl poate avea

   din nou sub pază.

   La masă şezuse lângă el. Începea iar să nădăjduiască, deşi Andronic

   nu încercase nici un gest de nepermisă familiaritate.

   ― Nu am nimic, zâmbi rece Andronic. Sunt turburat din alt motiv.
   Dacă am să vi-l spun, veţi râde de mine...
   ― Îţi jur!... începu pătimaş Liza.
   Andronic o întrerupse corect, ridicând mâna.
   ― Să nu exagerăm, spuse el. E aproape un fleac... Dar un fleac care
   ar putea să plictisească pe careva dintre d-voastră.
   ― Ce s-a întâmplat? întrebă şi d-na Zamfirescu, apropiindu-se odată

   cu d-na Solomon şi Vladimir.

   ― Deocamdată nimic, explică Andronic. Dar se va întâmpla curând...
   S-ar putea face pentru câteva clipe linişte? întrebă el.
   În sufragerie, Stere vorbea tare cu d-l Zamfirescu şi cu căpitanul
   Manuilă. Lângă uşă, alt grup zgomotos: Stamate şi ceilalţi.
   ― Ce e? ce e? întrebă cineva.
   Se adunau cu toţii în jurul lui Andronic. Începuse să se facă tăcere.

   ― E mai bine să vă spun cinstit, murmură Andronic. E un şarpe prin

   apropiere...

   Cucoanele ţipară toate deodată.

   ― De ce le sperii cu glume din astea? întrebă puţin iritat căpitanul

   Manuilă.

   ― Nu le sperii deloc, vorbi, din nou, calm, Andronic. Este un şarpe,

   foarte aproape de noi...

   Se auziră iarăşi ţipete, râsete speriate. Dar Andronic continuă, fără

   să ţină seama de ele:

   ― ...Va veni aici, după plecarea noastră în grădină sau poate mai

   târziu, după ce ne vom culca...

   ― Doamne fereşte! exclamă d-na Zamfirescu, închinându-se.
   Andronic încruntă din sprâncene şi plecă fruntea..
   ― ...Vă întreb, adăugă el după o clipă, nu e mai bine să-l prindem
   de-acum?
   Tăceau toţi, parcă amuţiţi deodată de cuvintele neaşteptate ale lui

   Andronic. Era o glumă? Tânărul acesta năzdrăvan le va face din nou

   o farsă?...

   ― Dar cum să-l prinzi? întrebă căpitanul după o lungă aşteptare,

   silindu-se să zâmbească.

   ― Mă însărcinez eu cu asta, vorbi Andronic. Dar trebuie să

   procedăm repede...

   Un fior de panică şi curiozitate îi străbătu pe toţi.

   ― ...Mai întâi, vă rog să faceţi linişte, porunci Andronic. Şi sa vă

   lipiţi cu toţii de perete... Aşa...

   Se apropie de d-l Solomon şi-l împinse uşor spre uşă, căutându-i

   parcă un loc nimerit, cât mai lipit de perete. D-l Solomon se lăsă dus,

   fără nici o împotrivire. Simţise un val fierbinte de sânge năvălindu-i

   spre inimă îndată ce Andronic îşi puse mâinile pe umerii lui. Rămase

   pe locul fixat, fără putere, fără măcar să poată zâmbi, aşteptând.

   ― ...Vă rog, lipiţi-vă cu toţii, porunci din nou Andronic cu un glas

   ferm, puternic. Cât mai aproape de perete... Şi nu vă mişcaţi deloc,

   orice s-ar întâmpla, accentua el mutându-şi privirile de la unul la
altul.

   Nu se va întâmpla nimic grav pentru nici unul dintre d-stră.... Dar dacă

   vă mişcaţi şi ţipaţi, mă încurcaţi pe mine şi-mi daţi prea mult de

   lucru...

   Unul câte unul, privindu-se turburaţi şi năuci, musafirii se aşezară

   lipiţi de perete. Numai căpitanul Manuilă continuă să zâmbească,

   sceptic.

   ― Parcă ne-am pregăti pentru o scamatorie, spuse el destul de tare.

   ― Scamatorie, într-un fel, tot este, îi răspunse Andronic fără să se

   supere. Dar e mai bine s-o facem cât mai e timp...

   ― Dar unde e, domnule, şarpele? izbucni căpitanul. Dacă ştii unde

   e, haide mai bine să-l ucidem acum şi să scăpăm....

   ― E aici? întrebă înfiorată Liza.

   ― Nu ştiu unde e acum, spuse încruntat Andronic. Dar dacă nu

   vreţi...

   Îşi puse mâinile în buzunarele hainei şi îi privi pe toţi pe rând.

   ― ...Eu nu vă pot face binele cu sila, adăugă el zâmbind.

   ― Dar de ce trebuie să stăm nemişcaţi lângă zid? întrebă Stamate,

   ca să arate celorlalţi că lui nu îi e frică.

   ― Pentru ca să nu-l speriem, explică Andronic. Eu am să-l chem şi

   el are să vină, liniştit...

   ― Să-l chemi aici, în casă? exclamă d-na Solomon.

   ― Ştii d-ta vreun farmec? întrebă, în glumă, căpitanul. Sau poate ne

   faci iar festa, ca în pădure...

   Femeile celelalte erau totuşi dornice să-l vadă pe Andronic la lucru.

   Orice ar fi fost, chiar o glumă, dacă e un prilej pentru Andronic să

   facă ceva interesant, să înceapă acum...

   ― ...Şi-o să stăm mult, domnule, aşa, nemişcaţi? întrebă Stere.

   Parcă începuse să se rupă farmecul celor dintâi porunci ale lui

   Andronic. Toţi se mişcau, îşi vorbeau, deşi nu îndrăzneau să se

   depărteze de perete, îşi priveau deseori picioarele, ca şi cum s-ar fi

   temut să nu vadă răsărind şarpele pe neaşteptate chiar sub ochii lor.

   Andronic îşi puse iarăşi mâinile în buzunar, enervat, încercă pentru

   ultima dată să obţină deplină ascultare..

   ― Nu e timp acum să vă povestesc cum am aflat de şarpe şi cum am

   învăţat să-l chem... Am să vă spun pe urmă. V-am anunţat de la

   început c-o să râdeţi de mine, adăugă el plictisit.

   ― N-o să râdem! făgădui Liza aproape veselă.

   Privi spre colţul unde stătea d-l Solomon şi o cuprinse deodată o

   subită nelinişte. I se părea că d-l Solomon nu mai aude nimic din tot

   ce se spune acum în cameră. Parcă rămăsese neclintit, aşa cum îl

   aşezase Andronic, aşteptând. Liza căută repede privirile d-nei Solomon.

   Ea nu observase nimic. „Poate mi se pare mie", încercă să se

   liniştească Liza.

   Andronic se uită, calm, la ceas.

   ― Dacă nu vă liniştiţi într-un minut, vorbi el, îmi voi cere iertare că

   v-am deranjat şi voi pleca... Asta e tot ce vream să vă spun...

   Cuvintele acestea ale lui Andronic îi buimăciră pe toţi. Atunci

   vorbeşte serios... Câteva clipe, nu ştiu nimeni ce trebuie să facă; dacă

   se cuvine să-l liniştească, asigurându-l că vor fi liniştiţi sau dacă

   trebuie să-şi facă semn unul altuia să nu spună nimic.

   ― Bine, murmură Andronic. Vă rog să rămâneţi aşa...

   Se încruntă din nou şi parcă deveni mai palid. Făcu un pas în odaie,

   şovăind, apoi se îndreptă repede spre fund şi stinse o lampă, coborând

   fitilul celeilalte.

   ― Era prea multă lumină, şopti el. Să nu se sperie...

   Se întoarse apoi spre uşă şi o deschise larg. Făcea toate acestea fără

   să mai privească pe ceilalţi; parcă ar fi fost singur şi s-ar fi pregătit
să

   primească pe cineva. Se auzea răsuflarea celorlalţi, grea, anevoie

   stăpânită.

   ― Încă o dată vă rog, nu vă mişcaţi, orice s-ar întâmpla... Spre

   binele d-voastră...

   Le vorbise ca unor oameni din altă odaie, căci nici nu ridicase ochii

   spre cineva. Continua să se plimbe, cu paşi mari, parcă nemulţumit de

   cum stau lucrurile în cameră. Un scaun, prea în drum, îl duse în

   sufragerie. Apoi se opri brusc chiar în mijlocul odăii; îşi frecă
fruntea,

   privind în jos, şi se hotărî; lipi un genunchi de podea, aşezându-şi

   amândouă mâinile pe genunchiul celălalt.

   „Acum începe farsa!" îşi spuse în gând căpitanul, iritat de toate

   aceste pregătiri cabotine.

   Nu îndrăzni, totuşi, să spună vreun cuvânt tare. Privi spre tovarăşii

   lui. Stamate aştepta mirat, ca un om dispus să creadă orice s-ar

   întâmpla atunci în faţa lui. Fetele păreau mai mult speriate şi curioase

   în acelaşi timp. Numai d-na Zamfirescu era îngrozită şi d-l Solomon

   nemişcat. „Cât are să dureze comedia aceasta? se întrebă iarăşi

   căpitanul. Numai dac-ar fi vreo farsă bună, să râdă lumea din inimă"...

   Îşi dădu în acea clipă seama că Andronic murmură ceva, în poziţia

   aceea caraghioasă pe care şi-o alesese. Căpitanul se strădui să prindă

   înţelesul vreunui cuvânt. Se auzeau silabe stranii. Parcă nu vorbea

   româneşte. Cuvinte cu vocale multe, lungi, tărăgănate, Şi totuşi, spunea

   ceva Andronic; căci de mai multe ori auzi cuvântul sarpa. Vreo vrajă...

   Sau, mai degrabă, vreo glumă... O uşoară ameţeală îl cuprinse şi pe

   căpitanul Manuilă, când, rotindu-şi ochii, văzu pe toţi ceilalţi amuţiţi,


   somnoroşi, ca nişte capete de ceară.



   IX

   Trecuseră numai câteva minute, dar lui Manuilă i se păru că a trecut

   infinit mai mult. încerca să-şi păstreze starea de veghe, căci parcă şi

   pe el îl străbătea la răstimpuri o necunoscută oboseală şi pleoapele îi

   atârnau şi lui grele. Brusc, i se păru că se schimbă ceva în odaie, îşi

   strânse pumnii. Semiîntunerecul părea că se desparte în două mari

   fâşii, lăsând la mijloc un covor argintiu. Ascunsă poate sub un nour,

   multă vreme, luna cobora atunci în odaie, fără nici o mirare.

   ....„Ca o şuviţă argintie!" îşi aminti, somnoroasă, Liza. Cuvintele

   acelea îi veniră deodată în minte privind şi ea fâşiile de lumină care se


   înnădeau alene pe jos. I se păreau atât de apropiate gândurile şi

   melancoliile ei de atunci, din copilăria de pe Bulevardul Pache, încât

   parcă în acea clipă se despărţise de ele. „Ce-am făcut oare tot timpul

   ăsta? Când am crescut atât de mare, fără să ştiu, fără să-mi spună

   nimeni?"...

   Andronic nu mai murmura nici un cuvânt. Aştepta şi el. Lumina

   lunii se apropia de tălpi. Dacă începe vreo vrajă?... Dorina rămăsese cu

   ochii la el, ca şi cum nu şi-ar fi dat seama că e trează. Orice s-ar fi

   întâmplat acum n-ar mai fi mirat-o. Ca în vis, orice întâlnire, orice

   absurditate, toate i se păreau fireşti. Pe ea nu o va atinge nimeni, nu-i


   va putea face nimeni nici un rău - ca în vis...

   Şi atât de firesc intrase şarpele în odaie, strecurându-se printre

   picioarele lor, încât nimeni nu se sperie. Un gol adânc, în coşul

   pieptului, atât.

   Era un şarpe mare şi sur, care înainta cu grijă, parcă dezmorţindu-şi

   inelele. Se ţâra greoi, ridicând foarte uşor capul şi plecându-şi-l
repede

   pe podea, ca şi cum ar fi căutat o urmă.

   Când se apropie de lacul de lumină, se opri o clipă ameţit. Apoi se

   îndreptă legănat spre Andronic. Parcă lumina lunii îl vrăjise şi pe el,

   căci se ţâra acum cu o graţie somnoroasă şi fiecare nouă împletitură îi

   înfiora solzii întunecaţi. Dorinei i se păru că şarpele vine de-a dreptul


   spre ea şi o subită teroare luă locul vrajei dinainte. Ca şi cum s-ar fi

   trezit deodată în faţa unui lucru peste putinţă de privit cu ochii, a
unui

   lucru groaznic şi primejdios, neîngăduit vreunei fete să-l vadă.

   Apropierea şarpelui îi sugea parcă răsuflarea, risipindu-i sângele din

   vine, topindu-i carnea întreagă într-o groază împletită cu fiori

   necunoscuţi, de dragoste bolnavă. Era un amestec straniu de moarte şi

   respiraţie erotică în legănarea aceea hidoasă, în lumina rece, a
reptilei.

   ― Haide, mai repede! auzi Dorina, ca venind de foarte departe,

   cuvintele lui Andronic.

   „Pe cine cheamă atât de poruncitor?" Sângele năvăli din nou în

   obrajii fetei, ca şi cum ar fi ascultat un cuvânt prea tainic, interzis.


   Groaza şi dezgustul o ameţeau cu aceeaşi tărie cu care se lupta în

   sângele ei pudoarea şi dorul neîngăduit.

   ― ...Unde ai întârziat atâta? se auziră din nou, sugrumate, cuvintele

   lui Andronic.

   Şarpele se apropiase mult de Andronic şi parcă se lupta acum cu

   propria lui sfială, neîndrâznind să-şi pună capul în palma deschisă pe

   care i-o întindea tânărul. Rămăsese înfiorat, aşteptând; doar capul şi-l

   mişca necontenit, ca şi cum ar fi încercat să se rupă dintr-o vrajă.

   ― Haide, vino aici! îi porunci Andronic.

   Liza închise ochii şi-şi lipi coatele de perete; în orice clipă ar fi

   putut aluneca, leşinată. Văzuse cum şarpele se suie în palma lui

   Andronic şi parcă simţise ea însăşi răceala şi groaza atingerii, parcă ar


   fi pătruns-o pe ea prea adânc săgeata aceea de carne nefirească.

   ― ...Aşa, mai aproape! exclamă Andronic.

   Dorina privea din nou ameţită, şi palidă; nici o putere omenească

   n-o mai putea smulge din acel cerc nevăzut care o lega, acum, de

   Andronic. Şarpele se suise moale pe mână, pe braţ, până ce atinse cu

   capul lui înfiorat gâtul lui Andronic. Tânărul îl cuprinse atunci cu

   mâna dreaptă şi-l ţinu strâns în pumn, privindu-l în ochi.

   ― ...De ce eşti aşa de abătut? îl întrebă, el, zâmbind.

   Manuilă începu să se trezească; văzu şarpele în mâna lui Andronic,

   dar întâmplarea semăna atât de mult cu visul din care se deşteptase

   chiar atunci, încât aproape nu-l miră. Privea cu ochii deschişi în

   cameră. Nu-l nelinişti nici una din feţele palide pe care le zări
alături;

   şi în faţa lui, întocmai ca până acum, întocmai ca în visul acela ameţit,


   bolnav, cu plimbarea pe lac, cu Le Mysetre de Jesus, pe care-l citea

   tare, ridicând mâna dreaptă în sus, Vladimir. Şi deodată barca se

   cufundase, întocmai aşa cum povestise Andronic pe marginea lacului,

   se cufundase în mijlocul apei, fără nici o zvâcnitură, alunecând la fund,


   ca şi cum ar fi fost smolită cu plumb...

   ― ...Ţi-a omorât cineva soaţa şi ai rămas singur-singurel! vorbi

   Andronic, parcă ar fi ascultat şoaptele şarpelui.

   Liza deschise ochii şi avu din nou tresărirea adâncă de la început.

   Şarpele se mişca aproape de obrazul lui Andronic şi toate zvâcniturile

   lui tremurate aveau în simţirea Lizei un alt înţeles, năprasnic. O vrajă

   înnebunitoare pornea din cuvintele lui Andronic, din jocul şarpelui.

   ― ...Voiai să muşti pe cineva de aici? îşi întrebă Andronic tovarăşul.

   Voiai să te răzbuni?... Dar nu vezi că sunt toţi oameni de treabă şi sunt


   atâtea dudui frumoase, adăugă el zâmbind, fără să-şi ridice privirile din


   ochii şarpelui.

   Dorina roşi din nou şi inima începu să-i bată puternic. Gândurile îi

   năvăleau acum fără sfială, gândurile şi dorinţele ei. Despre ea vorbise

   Andronic, desigur: „dudui frumoase". Pe ea o alesese Andronic...

   ― Ai venit la nuntă? întrebă cu mirare Andronic. Simţeai că aici e

   o nuntă?!...

   Căpitanul Manuilă roşi brusc; deşi era întocmai ca în vis, lucrurile

   acestea nu se pot spune de faţă cu toată lumea, întoarse ochii spre

   Dorina, privind-o pe furiş. Fata rămăsese pironită, palidă, cu buzele

   tremurând, în acea clipă începuse pentru ea călătoria. Barca îi aştepta

   în acelaşi loc, pe ei amândoi, să pornească în largul apei. Cu Andronic

   lângă ea, agăţată aproape de braţul lui, nu mai simţea nimic, nici măcar

   bucurie. Acum se vor desprinde de ţărm şi vor rămâne înlănţuiţi în

   barcă, poate strânşi unul lângă altul, în fundul bărcii, ca într-un cuib.


   „Al doilea!" auzi ea atunci glasul lui Stere şi voi să pornească. Dar o

   greutate nevăzută o ţintuia pe loc, atârnată de braţul lui Andronic.

   „Haide! Aleargă!" auzi din nou glasul lui Stere, parcă mai poruncitor.

   „Pierzi gajul!" îi spuse cineva de alături, glumind. Dar Dorina ştia

   acum ce înseamnă lucrul acesta şi plecă ochii în jos. E nuntă doar, ştie

   la ce se aşteaptă... De ce totuşi nu se putea desprinde de pe marginea

   lacului şi nu se putea mişca, nu putea alerga?... „Aleargă! Aleargă!"

   auzi ea încă o dată mai multe glasuri strigându-i din spate. Nu voia

   Andronic să se hotărască, nu-i plăcea gajul ei?...

   ― ...Şi cine, mă rog, au să fie mireasa şi mirele? întrebă din nou

   Andronic în glumă. Ce duduie ai alege tu, dobitoc blestemat, rămas

   fără soaţă?!...

   „Desigur, înţelese Liza, Andronic întreabă doar în glumă pe şarpe.

   La ea se gândeşte, când spune că atâtea dudui frumoase sunt aici, şi

   din toate trebuie să aleagă una. Să aleagă numai una, asta are să facă

   Andronic acum. De aceea a aşezat toate femeile în cerc, lipite de

   pereţi. Ca să le vadă mai bine, să le cântărească pe toate şi să-şi
aleagă

   numai una. El singur e doar mirele. Şi m-a ales pe mine, numai pe

   mine", înţelegea Liza, fascinată de jocul obraznic, bărbătesc al
şarpelui.

   ― ...Haide, spune, cine îţi place ţie mai mult de aici? şopti Andronic

   în urmă.

   D-ra Zamfirescu începu să tremure. Dacă o alege pe ea? Să se

   apropie şarpele, să-l simtă urcându-i-se pe sâni, coborând îndrăzneţ, cu

   lunecarea lui nouă şi îngrozitoare?!... Nu, nu, asta nu se poate; de ce

   tocmai pe ea, de ce aşa?!...

   ― ...Bine! exclamă începând să râdă Andronic. Eşti un mare

   blestemat!... Dar acum du-te de aici, te-aşteaptă moarta...

   Întocmai aşa cum gândise d-na Zamfirescu, îngrozită; şarpele ăsta

   necurat e doară un suflet şi el, venind din cine ştie ce mormânt. Şi are

   o soaţă moartă, întocmai ca toţi ceilalţi; întocmai ca toţi oamenii care

   au morţi, puşi în pământ, de demult. De acolo vin ei, câteodată,

   ascunşi sub chipul unui şarpe - vin în casele viilor şi beau lapte lăsat

   pentru ei, vin amestecat cu miere... Groaza d-nei Zamfirescu era foarte

   aproape de veneraţie. Numai dacă ar mai avea putere să facă o cruce,

   să se roage pentru sufletele morţilor. Cine ştie cine n-are odihnă pe

   lumea cealaltă, şi a trimis şarpele ăsta necurat, atât de departe, tocmai


   în casă... Numai să nu mai ceară şi pe altcineva.. Să nu mai ceară vreun

   mormânt, că sunt şi semne din astea...

   ― ...Ai să te duci departe, şopti Andronic, ai să înoţi până în insula

   din mijlocul lacului şi ai să rămâi acolo, ascuns. Nu care cumva să aud

   că mi-ai ieşit din cuvânt. Şi să nu muşti vreun om. N-are să ţi se

   întâmple nimic, fii fără grijă... Haide, acuma du-te!

   Şarpele rămase câteva clipe în bătaia lunii, alintându-se parcă faţă

   de ochi nevăzuţi. Andronic înălţă încet braţul şi-l întinse către uşă. Ca


   şi cum s-ar fi temut de ameninţarea lui, şarpele se-ntoarse, şovăi

   căutându-şi drumul, ridicând şi aplecând necontenit capul.

   Vladimir îl vedea foarte bine acum, de-abia acum - căci alergarea

   lui prin pădure, singur, gonit din urmă de un duh nevăzut, de-abia

   acum luă sfârşit. Nici nu şi-a dat bine seama cum a început goana. Un

   cadran de ceas fosforescent, care se făcea tot mai mare şi tot mai mare,

   până ce-l orbi cu luminile lui, verzi, lunare; şi, în mijloc, şarpele.
Cum

   de nu a prins de veste că ceasul lui Stamate, pe care el 1-a purtat în

   mână, alergând prin pădure, ascunde într-însul un şarpe? Pe nesimţite,

   limba ceasului începuse să crească, înviorată, până ce Vladimir zări

   înspăimântat cum mijesc inelele şarpelui, cum sclipesc şi se înfioară

   ele sub lumina aceea fosforescentă. Să-i dea drumul numaidecât din

   mână, să zvârle ceasul! Dar oare mai avea acum ceasul în mâini? Era

   în urma lui. „Al doilea!" auzise Vladimir strigătul lui Stere. Ce bucurie


   că poţi fugi, să alergi în pădure, în noapte, unde sunt atâţia arbori
mari

   şi buni, care te pot ascunde! Ce bun a fost Stere să-i dea lui plecarea

   tocmai acum, ca să poată scăpa de răsuflarea necurată dinapoia lui, să

   iasă din lumina aceea fermecată a cadranului fosforescent... Şi deodată,

   în faţa lui, ridicându-se din covorul de lumină, şarpele. Nu-l mai speria


   acum. Era la picioarele lui şi nu venea din spate, înalt şi nevăzut.

   ― ...Mai repede, mai repede! îi porunci Andronic, făcând şi el un

   pas spre uşă.

   Aşadar, Andronic fusese acela care le povestise basmul cu Arghira,

   „frumoasa din lapte", prefăcută în şarpe, înţelese Stamate. Se miră

   acum că se dumirise atât de greu. De-abia când recunoscu glasul lui

   Andronic şi-l văzu, atât de aproape de el, îndreptându-se spre uşă, îşi

   dete seama cine vorbeşte. Stamate crezuse tot timpul că povesteşte

   călugărul. Dar i s-a părut, fireşte; căci călugărul pivnicer nu se mai

   vedea nicăieri. Şi nici măcar nu se aflau în pivniţa mănăstirii. Iată,
sunt

   toţi ceilalţi de faţă...

   ....Andronic rămase câteva clipe cu privirile pierdute în noapte,

   afară. Apoi se întoarse iarăşi la locul lui, în mijlocul camerei, îşi
duse

   mâna la frunte şi începu să murmure. Căpitanul Manuilă îl auzea acum

   atât de clar, încât parcă i-ar fi şoptit chiar lui toate cuvintele,
aproape

   de ureche. Aceleaşi farmece, desigur; căci revenea mereu cuvântul

   sarpa, pe care Andronic îl rostea în nenumărate feluri, şuierându-l sau

   tărăgănându-l. Manuilă începu să zâmbească; tot ce povestise până

   acum, toata copilăria lui fantastică, petrecută printre ţigani, nu fusese


   oare o născocire de-a lui Andronic, ca să-i mai păcălească încă o dată?

   Dar atunci cum de făcuse puiul acesta de ţigan de adusese într-adevăr

   un şarpe aici, în mijlocul odăii? Căpitanul Manuilă îl văzuse; de asta

   era sigur. Un şarpe mare şi sur, care aproape dansase în bătaia lunii şi

   se urcase pe mâinile lui Andronic... O fi învăţat Andronic ăsta farmece

   de la ţigani... Şi cine ştie ce alte lucruri necurate; un asemenea
vrăjitor

   adoarme o casă întreagă, fură ce poate şi apoi se face nevăzut...

   Mariuilă privi spre ceilalţi; cel puţin să-şi dea seama de pe acum

   dacă Andronic i-a ameţit cumva cu vreo buruiană adormitoare şi i-a

   furat ceasul lui Stamate, de pildă... Dar căpitanul nu ghicea nimic de

   pe feţele supte şi palide ale celorlalţi. Rămăseseră lipiţi de pereţi, ca
la

   început, cu aceleaşi chipuri de ceară. Simţi din nou că i se face frică

   Şi parcă pleoapele îi atârnară şi lui grele.. Dacă ar urla... Peste
putinţă

   de mişcat un deget; nici măcar un geamăt nu putea scoate, întocmai ca

   în acel ceas de spaimă, neuitat, din copilăria lui, când intrase brusc în


   odaia mamei, la ţară, şi o găsise amuţită, cu priviri oarbe, pleoştită la


   pământ, fără să ştie ce s-a întâmplat. Doar mai târziu i s-a spus; venise


   o ţigancă cu ghiocul şi, după ce s-a aşezat să-i ghicească, pe podea, a

   scos o mână de mort din traistă şi a tras cu ea un cerc de jur împrejur.


   Numai atât îşi amintea... Dar acum Manuilă înţelegea bine ce se

   petrece lângă el. îşi dădea seama că Andronic îşi sfârşeşte vraja, după

   ce îşi încheiase povestirea lui neverosimilă, de copil de boier furat,

   crescut atâta vreme între ţigani...

   Cel dintâi care se smulse din ameţeală a fost Stere. El văzuse cum

   Andronic întoarce capul spre fereastră, ştia că acum şarpele, e de mult

   plecat şi făcu un pas în odaie, la început cu oarecare sfială; apoi,

   repede, se îndreptă spre uşă. Aerul nopţii îl întâmpină mai rece, mai

   curat, trezindu-l. Stere oftă obosit şi îşi frecă fruntea, încercând să-
şi

   dea seama ce se petrece cu el. Toate amintirile se încurcau în minte,

   începu să simtă oboseala; îl dureau mai ales picioarele şi încheieturile,


   ţepene. Se aşeză pe marginea scării, răsuflând adânc.



   X

   ― Doamnelor şi domnilor, se auzi glasul lui Andronic, petrecerea

   poate să reînceapă! Şarpele, animal necurat, teluric, unealtă a

   Diavolului pe pământ, a fost izgonit din mijlocul nostru!...

   Zadarnic încerca Andronic să glumească. Toţi se trezeau anevoie,

   desprinzându-se sfioşi de perete, căutându-şi unul altuia privirile.

   Andronic se apropie de d-l Solomon şi îi puse mâinile pe umeri. Omul

   se clătină somnoros.

   ― Gata, domnule Solomon! exclamă Andronic. L-am gonit! S-a

   dus!...

   D-l Solomon părea că nu înţelege. Tânărul îl privi ameninţător în

   adâncul ochilor şi-l zgudui, şoptindu-i:

   ― Trezeşte-te! N-a fost nimic!...

   În acea clipă, se auzi un ţipăt ascuţit de femeie bolnavă şi d-na

   Solomon începu să plângă cu spasme. Toţi se cutremurară. Stere apăru

   nehotărât în prag. D-na Solomon plângea sugrumată, parcă în orice

   clipă ar fi fost gata să se prăbuşească leşinată. Andronic alergă lângă

   ea şi-i strânse braţul.

   ― Doamnă! Doamnă! strigă el puternic, dominând urletul isteric al

   femeii. N-a fost decât o glumă, treziţi-vă!...

   D-na Solomon îşi înghiţi o clipă plânsul, speriată, apoi începu din

   nou, tremurând din tot trupul.

   ― Trebuia să ne aşteptăm şi la asta! spuse Andronic, ca şi cum s-ar

   fi adresat unuia dintre bărbaţii de-alături.

   Dar parcă toţi erau încă somnoroşi, uluiţi de propria lor întâmplare,

   miraţi de ţipetele acestea pe care nu ştiau unde să le caute. Andronic

   se apropie mai mult de d-na Solomon şi-i puse mâna dreaptă pe frunte.

   ― Gata acum, îi şopti el, a trecut, nu e aşa?...

   Femeia începu să suspine, supusă. Criza o trezise puţin, căci îi fu

   repede ruşine de slăbiciunea ei şi se îndreptă şovăitoare spre odaia de

   alături.

   ― Ce s-a întâmplat? întrebă buimăcit Stere, din prag. Cine ţipa

   aşa?...

   ― Aglo, şopti d-l Solomon cuminte, cerându-şi parcă scuze. E

   nervoasă... Nu rezistă, adăugă el, ca şi cum ar fi vorbit pentru sine.

   Se dezmorţise şi căpitanul Manuilă, care se îndreptă spre Stamate

   şi-l întrebă, dornic să privească cu ochii lui cadranul fosforescent:

   ― Cât e ceasul?
   Stamate cercetă cu mare băgare de seamă minutarele.
   ― Douăsprezece şi unsprezece minute, spuse el.
   Andronic începu să râdă.
   ― Puteai să mă întrebi direct pe mine, vorbi el, apropiindu-se de
   căpitan. Totul n-a durat decât trei minute, poate nici atât...
   ― A fost mai mult, spuse gânditor căpitanul, silindu-se să-şi lege
   firul amintirilor, să le afle capătul.
   ― Vi s-a părut, lămuri Andronic. Asta se întâmplă întotdeauna;

   timpul trece mai încet în asemenea împrejurări...

   Vorbea clar, tare, cu mâinile în buzunarele hainei, ca şi cum nimic

   nu s-ar fi întâmplat, încerca prin toate mijloacele să îndepărteze
răceala

   şi jena bolnăvicioasă care părea că pusese stăpânire pe toţi. Aproape

   că nimeni nu se mişca fără să privească în toate părţile, atent, ca şi

   cum s-ar fi temut să nu se lovească de ceva, rămas nevăzut acum, dar

   în orice clipă gata să le iasă în faţă.. Spaţiul se modificase: era

   incoherent, prea plin în unele locuri, gol şi primejdios în altele.

   ― Ce-a fost asta? auzi Andronic glasul lui Vladimir.

   ― Nimic altceva decât o vrajă, scumpul meu amic, vorbi Andronic

   surâzător.

   Nu-i lăsă să-i scape prilejul de a-i lămuri, de a-i rechema la viaţă.

   ― D-ta, care studiezi istoria şi literatura, adăugă Andronic, trebuie

   s-o ştii mai bine ca mine. Eu mă pricep numai s-o fac... câteodată, şi

   mai mult în glumă...

   Andronic vorbea, dar în acelaşi timp îşi rotea ochii prin cameră,

   silindu-se să aprindă curiozitatea celorlalţi, să-i atragă lângă el.

   ― ... D-ta ştii câte simboluri se leagă de şarpe în credinţele tuturor

   popoarelor, continuă el, vorbind din ce în ce mai tare. Adu-ţi aminte

   de şarpele ...

   ― Doamne fereşte! Doamne fereşte! ţipă atunci d-na Zamfirescu,

   crucindu-se fricoasă.

   Auzise cuvântul şarpe şi parcă toată spaima de la început îi zgudui

   din nou fiinţa. Andronic tăcu brusc, depărtându-se de Vladimir.

   ― ...Acum înţeleg eu ce s-a întâmplat, vorbi Andronic, căutând pe

   masă cutia de chibrituri. Nu e decât o lampă aprinsă în cameră şi prea

   multă lumină de lună...

   De acea lumină de lună nu-şi putuse nici până acum dezlipi ochii

   Dorina. Parcă numai de acolo nădăjduia vreo dezlegare, numai din

   apele argintii i-ar fi putut veni înţelegerea tuturor celor întâmplate.

   Firul faptelor se rupsese de mai multe ori până acum.

   Fata se trezise, la răstimpuri turburi, în felurite împrejurări, de a

   căror înlănţuire nu-şi putea da, acum, în nici un chip seama. Dar tot ce

   se întâmplase, pe malul acelei ape lunare se petrecuse, din lumina

   aceea rece pornise. Şi nunta, şi mirele, şi barca legănată atâta timp,

   singură, la mal, şi atât de anevoie de urnit...

   ― Acum, fireşte, e mai bine! exclamă Andronic aprinzând cealaltă

   lampă şi ridicând fitilul celei dintâi.

   Lumina lunii se şterse, prelingându-se murdară sub boarea cea nouă

   a sticlelor. Odaia îşi recăpătă decorul ei mohorât, bine închis între
pereţi, în intervalele de tăcere se auzeau de afară greierii, ţiuituri
venind parcă de foarte departe.

   ― Doamnelor şi domnilor! încercă încă o dată Andronic să-şi

   însufleţească tovarăşii. Totul e acum exact ca la început!... Am putea

   să ne gândim la un joc nou până se fac cafelele!...

   D-l Solomon îşi aminti cu groază, că întrebase, cu puţin înainte, cine

   mai bea o cafea. Oare ce s-a întâmplat de atunci? Am pus cafelele să

   fiarbă, le-am servit, le-au băut poate?!... Şi totuşi, Andronic aşteptă
să

   se facă din nou cafele. Altele?... D-l Solomon îşi frecă fruntea speriat;


   începuse să creadă că i se năzăresc gânduri şi chipuri pe care numai

   buimăceala lui le aduna laolaltă. Şi totuşi, camera este întocmai ca mai

   înainte. Şi au rămas aceiaşi oameni. Doar Aglo este în odaia cealaltă;

   i s-a făcut rău. Ar trebui să văd şi eu ce face....

   D-l Solomon îşi făcu loc, hotărât, până în odaia vecină, îşi găsi

   soţia întinsă pe pat, cu faţa abătută, fără gânduri.

   ― Tu crezi că are să se facă? îl întrebă ea cu o voce răguşită,

   zărindu-l aproape de pat.

   D-l Solomon ridică din umeri, întrebarea nu-l nedumerise, dar nu

   găsise nimic de răspuns şi se mulţumi să dea din umeri.

   ― Mă gândeam la Dorina, de ea îţi vorbeam, adăugă d-na Solomon

   cu acelaşi glas ostenit şi gros.

   ― Aşa e, ai dreptate, aproape uitasem, făcu d-l Solomon.. Te

   pomeneşti că s-or schimba lucrurile acum... .

   ― De ce?
   ― Nu ştiu, ziceam şi eu aşa. Mai ştii?...
   D-na Solomon întoarse încet capul. Răsufla greu şi fiecare mişcare
   o ameţea parcă mai greu.
   ― Dar tu ce ai? întrebă ea.
   ― Nimic, sunt bine. Mă gândeam că ar trebui să bem câte o cafea...
   Îşi privi câteva clipe nevasta cu atenţie, apoi rămase cu ochii în gol.
   Peste putinţă de înţeles ce s-a petrecut după întrebarea lui; şi parcă
   adineauri ridicase mâna în sus, întrebând: „cine mai vrea o cafea?"...
   Sau poate asta a fost azi la prânz, în curte, când ieşise în prag şi
   ridicase tot aşa mâna?...
   ― Vasăzică, se auzi din nou glasul lui Andronic de alături, d-stră vă

   pregăteaţi de nuntă şi mie nu-mi spuneaţi nimic! Acum înţeleg eu de

   ce eraţi atât de veseli cu toţii...

   ― Vezi, spuse d-na Solomon, însufleţindu-se deodată, e adevărat! A

   înţeles şi el!...

   ― Dar căpitanul nu spune nimic, adăugă posomorât d-l Solomon.

   Într-adevăr, căpitanul Manuilă fusese atât de surprins de îndrăzneala

   lui Andronic, încât roşi şi plecă ochii în podea, amuţind. Venise prost

   cuvântul lui Andronic. Căpitanul era încă mirat de tăcerea aceea

   penibilă, neînţeleasă a celorlalţi. „Ce s-o fi întâmplat cu ei de se

   privesc atât de buimăciţi? Şi nimeni nu vorbeşte tocmai de ce-a fost

   mai curios, de şarpele acela ieşit ca din pământ din mijlocul casei"...

   ― De unde ştii că e vorba de nuntă? întrebă d-na Zamfirescu.

   Parcă începeau să se lămurească lucrurile acum, înţelese d-na

   Zamfirescu. Dar Andronic o privi zâmbitor şi înălţă din umeri. Nu cu

   ea voia să înceapă vorba...

   ― Cine o fi fericita logodnică? întrebă el din nou, silindu-se să râdă

   şi să dea cuvintelor sale un ton de glumă.

   Căpitanul Manuilă întoarse brusc ochii către Dorina şi o zări cum

   roşeşte, plecând fruntea. Asta îl încuraja în hotărârea lui.

   ― Sunteţi indiscret, domnule Andronic! exclamă el, mirându-se

   totuşi de slăbiciunea glasului, de moliciunea cuvintelor.

   ― Vă cer atunci iertare, domnule căpitan, spuse repede Andronic.

   Dar nu mă gândeam să fac o indiscreţie; voiam numai să vă spun că

   e un semn bun tot ce s-a întâmplat... O asemenea noapte la mănăstire

   şi semnul care s-a ivit deodată în mijlocul nostru...

   Începu să râdă şi mai tare, dar hohotele lui nu înviorau deloc odaia.

   Ceilalţi se mişcau tot atât de anevoie, tot atât de buimăciţi, ţinându-se


   unii de alţii cu privirile, căutându-şi apropierea, neîndrăznind să se

   dezlipească prea mult de ziduri. Parcă s-ar fi temut să alunece în gol,

   să ameţească. Numai Stere, care sta în prag, în bătaia aerului de afară,

   părea mai treaz. Lui îi făcură într-adevăr bine hohotele iui Andronic.

   Poate că băiatul ăsta i-a ameţit pe toţi şi-acum îşi dă gluma pe faţă...


   ― Oricine ar fi fericita logodnică, vorbi Andronic, eu mă simt dator

   să beau pentru norocul ei!...

   Într-adevăr, se duse în odaia de alături şi se întoarse repede cu un

   pahar de vin rubiniu în mână.

   Toţi îl urmăriră cu ochii, curioşi parcă ar fi aşteptat să se întâmple

   un lucru neobişnuit.

   Tânărul goli paharul dintr-o sorbitură.
   ― Aştept acum şi pe ceilalţi, adăugă el.
   Dar nimeni nu îndrăzni să bea. Domnişoara Zamfirescu privea
   uimită pe Andronic. Nu înţelegea nimic din tot ce se petrecea, îi era
   somn; un somn copleşit de oboseală, de moleşeală bolnăvicioasă.
   ― Cine vrea să facem o plimbare, să respirăm puţin aer curat?
   întrebă din nou Andronic.
   Câţiva întoarseră capetele spre uşă, dar noaptea de afară îi intimida.

   Doar Vladimir şi cu Stamate făcură un pas spre uşă.. Nu strică. E aer

   curat afară. Şi nu mergem în pădure, nu coborâm nici măcar în curte.

   Stăm doar afară, aproape de casă, şi respirăm aer curat...

   ― Aer curat, spuse şi căpitanul Manuilă. Asta e o idee minunată.
   Dar ce fac cucoanele?
   Se uita spre Dorina. Fata îi întâlni privirile şi se îmbujora. Ştie
   acum toată lumea. Ştie şi el, căpitanul, ce a văzut ea, lucrul acela
   înspăimântător...
   ― Mie mi-e somn, spuse cu oarecare greutate Dorina.

   Dar căpitanul Manuilă tresări. Glasul fetei era schimbat şi poate nu

   s-ar fi cuvenit s-o lase singură tocmai acum.

   ― Nu cred că e bine să vă culcaţi aşa de repede, domnişoară, spuse

   el blând. Să nu visaţi urât la noapte!...

   Andronic îi apucă braţul, întrerupându-l.

   ― Nu-i spune nimic, c-o sperii! şopti. Să-i lăsăm mai bine pe toţi

   câteva minute singuri... Asta trece de la sine.

   Vladimir, Stamate şi cu Riri ieşiră în curte. Luna se înălţase

   aproape în mijlocul cerului. Noaptea era senină, tăcută, fără nici un

   mister.

   ― Eu nici acuma nu înţeleg prea bine ce s-a întâmplat, spuse

   Vladimir. A fost sau n-a fost un şarpe?

   ― L-am văzut cu ochii mei, vorbi Manuilă. Era un şarpe mare, de

   apă... Mă întreb de unde 1-a scos d-l Andronic...

   Andronic părea destul de plictisit. Dădea din umeri.

   ― Nu l-am scos de nicăieri, făcu el. L-am chemat, ca să-l gonesc

   departe de noi, să nu ni se întâmple cumva vreo nenorocire.... Şi m-a

   ascultat; acum probabil că înoată în mijlocul lacului, ca să ajungă mai

   repede la insulă, acolo.

   Ridicase braţul şi arăta, peste ziduri, către lac.
   ― Unde? întrebă Dorina.
   Atunci îşi dădură toţi seama că fata venise în prag şi ascultase. Riri
   se apropie de ea, fără să spună vreun cuvânt. Andronic o privi calm,
   apoi, preciză încă o dată, ridicând braţul.
   ― În insula din mijlocul lacului, domnişoară. Acolo n-are să mai

   muşte pe nimeni...

   Dorina îl ascultase nepăsătoare. Asigurarea lui Andronic că şarpele

   nu va muşca pe nimeni nu o întristă, nici nu o bucură..

   ― Dar ţie nu ţi-e frig? o întrebă Stere.
   ― E mai bine aşa, vorbi fata. M-am speriat aşa de rău...
   ― Nu, o linişti Andronic, vi se pare. Nu v-aţi speriat.... Lucrurile
   astea tot trebuia să se întâmple.
   ― E adevărat, spuse Dorina visătoare.

   ― Ce trebuia neapărat să se întâmple? întrebă Manuilă, neliniştit.

   ― Povestea asta cu şarpele, răspunse Andronic. Tot venea. Am simţit

   de la început că vrea să intre în odaie... Dar n-am vrut să vă stric

   cheful la masă. Când v-am spus, eram puţin grăbit...

   Începu să râdă şi privi pe rând pe toţi.

   ― ...Se apropia miezul nopţii, adăugă el sfios, parcă şi-ar fi dat

   seama de falsul mister al mărturisirii. Şi după miezul nopţii nu mai

   aveam nici o putere asupra lui...

   Tăcu brusc, încruntat. Tăceau şi ceilalţi, încurcaţi, privindu-se.

   ― Trebuie că v-a fost greu să învăţaţi meşteşugul acesta, spuse târziu

   Manuilă.

   ― Ce meşteşug? întrebă Stere, nedumerit.

   ― Vrăjitoria asta cu şarpele, lămuri Manuilă. Nu e lucru uşor, se

   înţelege...

   Andronic şovăi; nu vorbea bucuros despre taina aceasta.

   ― Nici nu mai mi-aduc aminte cum am învăţat-o, spuse el

   codindu-se. Asta a fost demult. Sunt atâtea lucruri pe care le ştiu fără

   ca să-mi amintesc când şi cum le-am învăţat.... Bunăoară, povestea

   Arghirei, pe care v-am mai spus-o, poveste pe care nu o mai ştie

   nimeni aici, la mănăstire...

   Nici Stere, nici Dorina nu auziseră povestea Arghirei, dar nu erau

   curioşi să o afle. Se mulţumiră cu vorbele lui Andronic; nimic nu li se

   părea acum curios, tainic, indescifrabil, vrednic de a fi dezlegat şi

   lămurit.

   ― Dar eu tot nu înţeleg cum de-aţi ştiut că este prin apropiere, spuse

   Riri.

   Vorbise deodată, pe nerăsuflate, sfiindu-se totuşi să pronunţe

   cuvântul şarpe.

   ― Astea am să vi le spun eu mâine dimineaţă, zâmbi Andronic. Nu

   pot fi spuse pe întunerec...

   Dorina începu să tremure. Riri îi luă braţul, fără s-o privească.

   ― ...Nu pot fi spuse, continuă Andronic, pentru că mi-e teamă de

   d-stră. Aţi văzut cât de sensibili sunteţi...

   Întoarse încet capul şi privi în ochii Dorinei cu înţeles. Fata se făcu

   palidă.

   ― Nici nu e atât de greu de înţeles, şopti Andronic. Când se

   pregăteşte un lucru atât de însemnat...

     Atunci apăru în prag d-l Solomon. Părea că începe să se
     dezmorţească.
   ― Cine vrea să se culce, spuse el, să poftească să-şi facă patul. Iar

   cine vrea cafea să ridice mâna în sus!

   Zâmbi cu oarecare greutate. Numai Andronic, Stere şi căpitanul

   Manuilă cerură cafele. Toţi ceilalţi erau somnoroşi, obosiţi.

   ― Am impresia că am stricat petrecerea, spuse Andronic, privind în

   ochii căpitanului.



   XI

   Un ceas mai târziu, erau toţi culcaţi, încercările lui Andronic de a-i

   scoate din casă şi a face împreună o plimbare prin parc nu izbândiră.

   Nimeni n-avea cfhef de vorbă. Sorbiseră cafelele mai mult în silă şi

   aceeaşi turbure ameţeală stăruia în picioarele tuturora. Nici măcar n-au
mai avut putere să aranjeze cum se cuvine odăile de dormit. Doar au
apropiat paturile şi au ridicat perdelele la ferestre. Pentru domni, în
altă odaie, s-au pus saltelele de-a dreptul pe podea şi cei mai mulţi au
adormit pe jumătate îmbrăcaţi. Andronic renunţă la gândul lui de a cere o
pijama, îşi alesese două scaune, pe care pretindea că va dormi mai bine
decât pe scândură.

   ― Dar mie nu mi-e somn, spuse el văzând că ceilalţi fac lampa

   mică, pregătindu-se de culcare. Cine vrea să vină cu mine afară?...

   De data aceasta nu 1-a întovărăşit decât căpitanul Manuilă. Deşi se

   simţea şi el obosit, cu gândurile risipite, cu voinţa istovită. Dar nu-l

   putea lăsa singur, învingător pe Andronic. Ieşiră amândoi în curte.

   ― D-tale pot să-ţi spun, începu Andronic. Îmi pare rău că din cauza

   mea s-au stricat toate lucrurile... Dacă n-ar fi fost blestematul acela,

   acum ne-am fi plimbat, poate, pe lac, cu barca...

   ― Pe lac în nici un caz, spuse Manuilă. Nici nu e încă timpul... Nu

   vezi ce răcoare s-a lăsat?

   ― Nu simt nimic, spuse Andronic ridicând privirile spre cer. Simt

   numai o teribilă poftă de nebunii... Să ne suim prin copaci, să ne

   zvârlim din creangă-n creangă, să înotăm prin lacul acesta miraculos...

   Cu mirare şi cu oarecare invidie, Manuilă îl asculta vorbind. Fără

   îndoială că e un mare blestemat, dacă nu un vrăjitor în adevăratul sens

   al cuvântului. De unde izvorăşte în el atâta forţă, atâta vitalitate şi

   fantezie?...

   ― ...După ce trece miezul nopţii, continuă Andronic, nu mai ştiu ce

   se întâmplă cu mine... Uneori mi se pare că sunt o pasăre, alteori mă

   cred un viezure, o maimuţă... Poate îţi vine să râzi, nu? îşi întrebă el

   tovarăşul.

   ― Nu, deloc, răspunse grav căpitanul.

   ― ...Şi aproape întotdeauna uit ce-am făcut, nu mai mi-aduc aminte

   unde am petrecut nopţile...

   ― Acuma aş putea cu drept cuvânt râde, spuse Manuilă cu

   seriozitate.

   Andronic zâmbi, trist.

   ― Te înşeli dacă te gândeşti la femei, la dragoste, cum se spune.

   Noaptea are pentru mine cu totul altă vrajă... Uite, arătă el cu braţul

   cerul, pădurea, astea sunt mult mai puternice decât dragostea. Şi mult
mai grave.. ..

   Tăcu brusc, ca şi cum ar fi spus un lucru de taină.Câteva clipe

   rămase încruntat, cu privirile oprite în gol.

   ― ...Mai grave, pentru că nu ştii niciodată de unde vin, unde le e

   începutul şi sfârşitul... O dragoste, o femeie, o vezi în faţa ta, în
patul

   tău, chiar şi dragostea o simţi cum se naşte şi cum moare... Dar

   lucrurile astea?...

   Arătă din nou noaptea, marii arbori adormiţi şi parcă îi fu şi lui

   frică. Manuilă simţise foarte precis turburarea lui Andronic.

   Într-adevăr, acum toate lucrurile păreau altfel...

   ― Şi dacă măcar s-ar mulţumi să te copleşească sub puterea lor,

   adăugă Andronic. Dar nu fac asta niciodată... Te schimbă, te întunecă

   şi uneori îţi iau minţile... D-aia îţi spuneam...

   ― Înţeleg, vorbi ostenit Manuilă. E ca un fel de otravă...

   ― Nu, nu e asta, îl întrerupse vioi Andronic. E în sângele tău şi nici

   măcar părinţii tăi nu sunt de vină că e acolo... Dar văd că nu mă

   asculţi, adăugă el zâmbind îngăduitor.

   Căpitanul privea în gol, înfrânt de somn. Şi parcă fiecare cuvânt al

   tânărului aduna mai multă oboseală, chema mai mult somn în fiinţa lui.

   ― Da, mărturisi el, tocmai voiam să te rog să mă scuzi. De-abia mai

   mă ţiu pe picioare... A fost o zi grea pentru mine. Şi atâtea lucruri

   ciudate...

   Andronic îi strânse mâna şi-l privi zâmbind cum urcă scările. Părea

   un om beat, împleticindu-se la fiecare pas. Manuilă intră în odaie,

   aproape fără să-şi dea seama unde calcă, îşi găsi locul lui pe saltea şi

   se trânti îmbrăcat. Toţi ceilalţi dormeau trudiţi.

   Rămas singur, Andronic începu să se plimbe gânditor, trecând încet

   prin faţa chiliilor călugărilor. Nu se auzea de nicăieri nici un zgomot.


   O nefirească pace se aşezase parcă în toată pădurea. Andronic porni

   agale pe aleea din faţa mănăstirii. Erau arbori înalţi, de amândouă

   părţile. Şi salcâmi pitici, trandafiri sălbateci, crescuţi la întâmplare.


   Totul dormea, adânc, sub lumina irizată a lunii. Andronic auzi un

   ciripit gros într-un tufiş şi se opri brusc.

   ― Ce, mă, nu te-ai culcat încă?!... Ia vino încoace!...

   Înălţă mâna şi aşteptă câteva clipe. Un zbor scurt, împiedicat de

   ramuri şi o pasăre măruntă i se aşeză sfioasă în palmă. Andronic trase

   cu băgare de seamă mâna aproape de obraz. Păsărică tremură, dar nu-şi

   luă zborul.

   ― Ce-i cu tine? întrebă, prefăcândujse supărat, Andronic. Acu se

   face ziuă...

   Cu cealaltă mână cuprinse pasarea, încet, blând şi-i mângâie capul.
   Păsărică se zgribuli, apoi îşi scutură penele, bucuroasă.
   ― Ia să faci bine să te culci îndată, că doar n-oi fi şi tu
îndrăgostit!...
   Întinse braţul şi pasărea îşi luă zborul cuminte, fără spaimă, fără să
   ciripească măcar. Tânărul pândi câteva clipe foşnetul frunzelor, ca şi
   cum ar fi vrut să se convingă că într-adevăr e ascultat.
   Apoi şovăi, nehotărât unde ar fi mai bine să meargă, înaintă la

   întâmplare pe alee, dar repede îşi schimbă gândul şi se îndreptă spre

   lac.

   Trecând prin faţa chiliilor, mai ascultă o dată, să vadă dacă nu se

   trezeşte nimeni. Aceeaşi tăcere, de cetate vrăjită.. De-abia când ieşi de


   sub zidurile mănăstirii şi pogorî spre lac îşi dete seama că aici

   zgomotele erau în toi. Greieri, cosaşi, broaşte, paseri mari care se

   trezeau la lună şi ţipau scurt - aici părea într-adevăr că viaţa se

   prelungeşte întreagă chiar şi în somn.

   „Taci! Nu mai plânge! N-a fost nimic!" îi spunea Andronic foarte

   aproape de ureche. D-na Solomon plângea mai mult să simtă

   apropierea lui caldă, bărbătească, să audă mereu cuvintele lui cu atâta

   patimă şoptite. „Te rog eu mult!" continuă Andronic şi-i atinse cu

   buzele sfârcul urechii. Niciodată nu simţise d-na Solomon o astfel de

   mângâiere. Trupul întreg i se topi sub atingerea aceea de foc. Voi să

   se apere, dar braţele lui Andronic o cuprinseră puternic. „Sper că nu e

   numai un satir în toată pădurea asta!" îi şopti el pătimaş. D-na

   Solomon zâmbi: „De unde îmi cunoşti gândurile?" întrebă ea, ca să se

   apere şi să-l necăjească totodată. „Haide să vedem mai bine ce fac

   ceilalţi!" adăugă ea repede. „Toţi dorm, şopti Andronic, n-avea nici o

   grijă. Şi apoi, nu vezi? s-a stins bricheta; ăsta e semnalul, ăsta e

   gajul"... D-na Solomon încercă să se rupă din braţele lui, dar căldura

   tânărului o ameţea, o vrăjea. „Cel puţin dacă n-ar aprinde cineva

   bricheta, să ne vază", oftă ea...

   Liza auzi din nou glasul lui Stere: „Al cincilea!" de astă dată atât de

   departe, atât de stins, încât ghici mai mult cuvintele, pentru că le

   cunoştea. Acum e rândul lui, îşi spuse, silindu-se să rămână calmă. Dar

   tremura. Dacă vine întâi şarpele?... Se temuse degeaba. Andronic apăru

   liniştit dintre pomi. „Mă aşteptai?" o întrebă el zâmbind. „Da. Voiam

   să-ţi spun că s-a stins bricheta"... I-o arătă, în scorbura copacului,
dar

   Andronic nici nu-i urmări gestul cu ochii. Se apropie de ea, fără sfială

   şi o cuprinse în braţe. Liza tremura, dar trupul bărbatului era atât de

   puternic, atât de îmbietor, încât nu îndrăzni să se zbată. „Trebuie să-mi


   dai gajul!" îi şopti Andronic. Liza încercă să se rupă din îmbrăţişarea

   lui; parcă şi mai mare era voluptatea, dacă ar fi urmărit-o prin pădure

   şi-ar fi prins-o apoi sălbatec în braţele lui de fier, fierbinţi. Dar nu

   izbuti să scape. Andronic o ţintuia pe loc, şoptindu-i la ureche: „L-ai

   văzut?" o întrebă el. Liza simţi cum i se urcă sângele în obraz, dar

   plăcerea de a-i asculta cuvintele îndrăzneţe era prea mare. „Nu ţi-e

   frică de el?" întrebă din nou Andronic. Liza clătină ruşinoasă din cap

   şi vru să-şi ascundă faţa pe umărul tânărului, dar el îi prinse gura şi o


   ţinu aşa, fără să-i îngăduie să răsufle... încet-încet, cu infinită
voluptate

   amestecată cu teroarea morţii, Liza simţi cum îşi pierde cunoştinţa şi

   leşină, în clipa în care văzuse răsărind capul înspăimântător al şarpelui


   dintre pumnii strânşi ai lui Andronic...

   Dând întâmplător cu mâna prin întunerec, Vladimir descoperi alături

   de el pe Liza. Rămase buimăcit, neîndrăznind să o întrebe ce caută

   acolo, în patul lui. „Dar nici măcar nu e patul tău!" exclamă Liza,

   răspunzându-i parcă la întrebarea lui nerostită, într-adevăr, Vladimir

   observă cu tăcută mirare că nu se află în camera lui. O odaie lungă,

   necunoscută, plină cu glastre de flori. „Cine a aprins lumina?" întrebă

   el deodată. „Nu e nici o lumină, ţi se pare ţie! îi răspunse zâmbind

   Liza. E doar luna!" Şi îl privi stăruitor drept în ochi, provocându-l. „E


   păcat, îşi spuse Vladimir. Ce are să spună Stere?" Liza se apropie mai

   mult de el şi-i şopti: „Ce făceai tu în pădure? Adunai şerpi, hai?!"

   Vladimir se cutremură, speriat. Dar în acea clipă observă cu teamă cum

   se schimbă capul Lizei, cum se urâţeşte hidos şi dezgustător, rânjind

   cu o gură enormă, vânătă, îşi acoperi ochii cu palma. Respira speriat,

   tremurând, cu o groază stupidă, amestecată cu scârbă, în tot timpul.

   „Haide, nu-ţi fie teamă, auzi el din nou glasul femeii, haide mai bine

   să-i prindem pe ceilalţi!"... Deschizând ochii, Vladimir zări în faţa lui


   pe Aglo. „L-au omorât, vorbi ea zâmbind, au tăbărât toţi pe el şi 1-au

   omorât!" Vorbea de şarpe, se înţelege. Vladimir răsuflă uşurat. „Nu era

   mare lucru de el, continuă d-na Solomon. Iată, asta e tot ce-a rămas!"

   Şi-i arătă ceasul. Cadranul era acum presărat cu mărgele sclipitoare.

   „Să nu fie prea târziu, spuse Vladimir. Ştii că vine rândul meu."

   Aşteptară amândoi, ascultând semnalul. Dar d-na Solomon se apropia

   tot mai mult de el, strângându-i mijlocul, apăsându-i pieptul. Vladimir

   simţi cum îl cuprinde o dulce ameţeală, o căldură aromitoare şi începu

   să tremure. „Asta nu se poate, îşi spunea el, asta nu!"... Auzi atunci

   strigătul lui Stere: „Al doilea!" şi se smulse din braţele femeii,
pornind

   sălbatec în noapte, în inima caldă şi primitoare a pădurii.



   XII

   Câteva minute după ce Dorina adormi, cineva se apropie de ea şi

   îi spuse, bătând-o pe umăr:

   ― Haide! Se face în curând ziuă!...

   Fata sări din pat, speriată. Aşa de repede? Şi ceilalţi cum rămân,

   aici, singuri la mănăstire?...

   ― Asta a fost demult şi-a fost numai în vis... Cum de-ţi mai

   aminteşti de ele?...

   Dorina începu să zâmbească. Adevărat. Toate au fost în vis; şi

   petrecerea aceea amară la Solomon, şi jocurile lor în pădure, şi

   şarpele...

   ― Dar să nu rosteşti niciodată cuvântul acesta, o povăţui

   ghicindu-i parcă gândurile. Să nu-l rosteşti, că n-ai voie...

   ― Bine, am să ţin minte... Dar dacă totuşi...

   Fata de lângă ea, care o trezise, se încruntă, posomorându-se..

   ― Nu-l mai vezi atunci nouă ani de-a rândul... Să-l cauţi în lumea

   toată şi nu-l mai întâlneşti...

   ― Pe cine? se cutremură Dorina.

   ― Pe mirele tău. Sau poate ai uitat şi asta, că astăzi e nunta...

   ― Aşa de repede? întrebă sfioasă Dorina. Şi nici măcar nu s-a făcut

   ziuă...

   ― Acuma este el bărbat, numai până răsare soarele... Apoi s-ascunde

   iar şi nu-l mai vezi...

   Dorina privi în toate părţile. Ce odaie mare şi bogată, cu pereţi

   zugrăviţi în aur, cu tavanul rotunjit ca o boltă...

   A dormit aici aproape toată noaptea şi nici măcar nu şi-a dat

   seama...

   ― Haide! haide mai repede, o zori femeia. Te-aşteaptă celelalte, cu

   rochia de mireasă...

   ― Dar trebuie să spui întâi mamei, se împotrivi Dorina.

   Femeia zâmbi îngăduitoare. O luă de mână şi-i arătă fundul odăii.

   Parcă se deschidea o altă încăpere acolo şi la capătul ei alta, la

   nesfârşit, ca între oglinzi.

   ― Mai ai tu timp să te întorci acum? astea au fost demult... Nici nu

   ştii ce mult a fost de-atunci...

   Dorina privi şirul acela de odăi, care parcă o despărţeau de un alt

   tărâm, fără tristeţe, încet, i se ştergeau din minte ultimele amintiri,

   într-adevăr, acum înţelegea şi ea că a trecut vreme multă de atunci şi

   nimic nu se mai poate întoarce, nimic nu mai poate fi cum a fost

   odată...

   ― la-ţi inelul! îi aminti femeia. Să nu-l scoţi din deget decât când

   vei fi în faţa lui...

   ― A lui Andronic, şopti sfioasa, cutremurându-se de emoţie, Dorina.
   ― Aşa îi spuneţi voi...
   Femeia privi în ochii Dorinei şi zâmbi trist.
   ― Tu îl cunoşti?
   ― Îl văd şi eu, numai noaptea, răspunse femeia. Atunci când e
   bărbat frumos...
   ― Şi tu cum îi spui? întrebă din nou Dorina.
   ― Cum nu trebuie să-i spui tu...
   Dorinei îi fu teamă de privirile acelea străine, de figura aceasta pe
   care nu o mai întâlnise niciodată până acum.
   ― Haide! Ne-aşteaptă...

   O luă de mână, aproape fără voia ei, şi o trase spre uşă. Dar ajunsă

   în faţa pragului, Dorina se opri, tremurând. I se părea că dincolo, peste


   prag, este apă. O apă ascunsă, dar adâncă, neagră, rece, pe care un ochi

   nedibaci ar fi luat-o drept covor.

   ― Mi-e frică, şopti ea.

   ― Nu te teme, nu te-neci, o linişti femeia. Când eşti cu mine, nu

   te-neci...

   O trase de braţ; Dorina închise ochii, dar piciorul nu se scufundă.

   Călca parcă pe sticlă. Răcoarea apei îi pătrundea tălpile; atât. Dar

   răsuflarea aproape i se oprise pe loc, în piept.

   ― Răsuflă adânc, îi mai spuse femeia. Fii fără grijă. Ai să te înveţi

   apoi şi aici, sub apă...

   ― Dar unde suntem? întrebă speriată Dorina.
   ― În palatul lui...
   ― Dar cum se vede atunci soarele până aici? întrebă Dorina privind
   cu grijă împrejur.
   ― Dacă palatul este cu totul şi cu totul de sticlă.... Ia uită-te...

   Femeia îi arătă cu mâna în sus. Se vedea cerul. Departe, sticlos,

   argintiu. Acolo, sus, nu era decât o lumină sfioasă împrumutată parcă

   de altundeva. Lumini mari, strălucitoare se zăreau în faţă.

   ― Ne-aşteaptă... Să nu se supere că am întârziat...

   O ţinu tare de mână şi grăbi pasul. Dorina privea ameţită strălucirea

   din faţa ochilor. Se auzeau glasuri multe şi sunete ciudate, moi, de

   viori foarte uşor atinse, începeau nişte trepte albe, ca de marmură.

   Când fu să atingă prima treaptă, Dorina şovăi. Dar tovarăşa o trase

   puternic după ea.

   ― Urcă! Urcă! îi porunci.

   Ce greu îi era! Parcă o apăsau puteri nevăzute şi o osteneau la

   fiecare pas.

   ― Urcă! Urcă! se auziră alte glasuri de sus.

   Şi simţi din nou braţul femeii care o trage, închise ochii, cu lacrimi,

   şi făcu încă un pas. Parcă o ameţea durerea acestei munci neînţelese.

   ― De ce e atât de greu? şopti ea.

   ― Şi lui i-a fost greu până la tine. Ai uitat că nu putea urni barca

   din loc? Cât timp aţi aşteptat acolo, pe marginea lacului şi barca nu se

   putea dezlipi de ţărm...

   ― Da, aşa e, îşi aminti Dorina.

   Îşi aminti şi privirile de foc ale lui Andronic. Braţul lui cald şi

   puternic, de care se agăţase atunci, demult, în vis...

   ― Urcă! Urcă! auzi din nou glasurile de sus.
   ― Cine sunt? întrebă Dorina.
   ― Ceilalţi. Sunt mulţi. Toţi vin aici... Dar e greu, nu e aşa?...
   Parcă zâmbetul ei era şi mai trist acum, când privea munca Dorinei!
   ― Mai e mult? întrebă încă o dată Dorina..
   ― Dacă îl iubeşti, mai e puţin...
   Fata strânse pleoapele, îşi muşcă buza şi se opinti, încă o treaptă,
   încă una...
   ― El nu mă poate ajuta, nu e aşa?
   ― Pe scara asta, nu. Nu e scara lui...
   Glasurile de deasupra păreau că se pierd, laolaltă cu zvonul de
   viori. Unde au pierit deodată toţi oamenii aceia care o aşteptau, cu
   privirile aţintite asupra ei? se întrebă Dorina.
   ― N-au pierit, îi răspunse femeia. Te-aşteaptă.. Uite-i...

   Într-adevăr, Dorina se află deodată în mijlocul unei săli nesfârşite,

   bogată în lumini şi oglinzi. O lume de basm se deschidea în faţa

   ochilor ei. Femeile erau îmbrăcate ca în celelalte vremuri, iar bărbaţii

   aveau haine cu fireturi, paloşe lungi, coifuri.

   ― Să nu cumva să le vorbeşti! îi şopti repede femeia.

   Dorina înainta sfioasă, orbită, în sala înaltă, fără sfârşit. Oamenii o

   ţintuiau cu privirile lor streine, reci şi parcă se trudeau s-o oprească

   între ei, căci cercul se strângea necontenit. Şi fiecare îi făcea un semn


   cu mâna, fiecare îi arăta vreun lucru minunat: o pasere nemaivăzută,

   de aur, sau un pahar de nestemată sau vreun pantof strălucitor. Fata

   ameţi şi-şi puse palmele la ochi.

   ― Să nu le răspunzi orice ţi-ar spune, auzi ea din nou şoapta

   tovarăşei.

   În acea clipă, simţi braţul femeii mai poruncitor, trăgând-o.

   ― Uite-o şi pe Arghira, frumoasa din lapte! strigă un tânăr, ieşindu-i

   în cale şi arătându-i un tron ascuns.

   Dorina întoarse fără vrerea ei privirile. Departe, zdrobită de lumină,

   sta o fată palidă, cu plete negre, cu ochii larg deschişi.

   ― Şi ea a fost mireasă! adăugă tânărul zâmbind. Tot de-acolo a venit

   şi ea, ca şi tine. Uite-o!

   Dorina începu să tremure. Fata aceea parcă ar fi fost moartă; stătea

   neclintită, cu obrazul alb şi ţeapăn şi ochii ei nu clipeau.

   ― Trei zile, atâta a cunoscut-o el! strigă din nou tânărul, aproape

   ţinându-i drumul. Acum e moartă, e de mult moartă. Priveşte-o bine!...

   Chiar fără porunca tânărului necunoscut, Dorina tot nu-şi putea

   desprinde privirile de chipul fetei de pe tron. O turbura tot mai

   puternic taina chipului încleştat, tristeţea aceea rece, îngândurată.

   ― Haide! îi şopti tovarăşa, încercând să-i tragă braţul.

   ― Cine este? întrebă Dorina. A fost şi ea mireasă şi a murit?

   Femeia şovăi, fără să-i răspundă. Voia s-o tragă mai aproape de ea,

   s-o scoată mai repede din cercul acela de oameni care continuau s-o

   privească ameţitor.

   ― Priveşte-o bine şi-ai să înţelegi cine este, vorbi din nou tânărul.

   Şi ea se opri deodată, tremurând. Fata din tron i se păru atunci

   cunoscută; şi ochii aceia larg deschişi, şi buzele strânse...

   ― Nu vezi că eşti tu acolo?! exclamă biruitor tânărul.

   Toate viorile tăcură, oprite parcă la un semn nevăzut.. O mare tăcere

   împietri sala. Dorina rămase o clipă cu ochii căscaţi, apoi gemu rănită

   şi se prăvăli.

   ....începea să-şi dea seama unde se află. Odaia întreagă era muiată

   într-o lumină vrăjită, lunară. Dorina se trezi tremurând, înspăimântată.


   Auzea un sforăit gros, întrerupt de sufocări scurte. Din altă parte se

   strecurau până la ea zvonuri nedesluşite; un geamăt prelung, şoapte

   neînţelese şi ţiuituri de gângănii nevăzute. Fata îşi mângâie fruntea cu

   palma, încercând să înţeleagă ce s-a petrecut cu ea. Ascultă răsuflările

   înecate de lângă ea. Întoarse încet capul şi zări alături, cu capul

   atârnând greu, pe Liza. În cealaltă parte, dormea cu pumnii strânşi

   aproape de gură Riri. Odaia era luminată până în cele mai ascunse

   unghere, dar luna nu se zărea prin fereastră. Se ghicea numai un colţ

   de cer albastru, străveziu.

   ― Am visat, şopti Dorina ca să se liniştească..

   Îi era totuşi frică, singură trează în mijlocul atâtor femei cuprinse

   de somn. Fiecare zgomot care îl auzea i se părea încărcat de taină,

   vrăjit, neînţeles. Târziu îşi dete seama că se aude de departe orăcăit de


   broaşte. Se gândi câteva clipe. Suntem la mănăstire. Am visat. Tot ce

   s-a întâmplat până acum a fost în vis...

   Dar îşi aminti brusc de Andronic şi răsuflarea i se aprinse din nou.
   Oare şi el a fost numai o nălucire? Şi şarpele?...
   Rămase cu ochii deschişi, încruntată, încercând să-şi aducă aminte
   de toate câte s-au întâmplat. Nu înţelegea nimic limpede. Doar ochii
   lui Andronic stăruiau asupra ei, de undeva din boarea luminoasă a
   odăii. Şi parcă îl simţea foarte aproape, îi simţea mai ales parfumul
   acela nelămurit de trup curat şi bărbătesc, laolaltă cu căldura
ucigătoare
   care izvora din ochii lui, din mâinile lui... Dar şarpele!?... Dorina
roşi,
   închizând pleoapele şi strângându-le până la durere. Acelaşi copleşitor
   dezgust, aceeaşi mare spaimă şi dorinţă bolnavă stăruiau în amintirea
   ei turbure. Faptele se desprindeau anevoie în minte şi toate gândurile
   îi răsăreau vlăguite, nesigure, neştiind cum să le lege între ele. Totul
   era bolnav, istovit, cuprins de ceaţă. Dar vraja şarpelui stăruia; vraja
   lui şi a lui Andronic. Numai chipul lui Andronic o liniştea, când îl
   chema în minte, îl vedea întreg, viu, năprasnic în bărbăţia lui
   neasemuită...
   Dorina luptă multă vreme cu somnul, cu amintirile. Sforăiturile din

   celelalte odăi le auzea uneori cu o exasperantă precizie; în încăpere,

   lumina lunii stăruia. Fereastra era deschisă, dar încă nu se făcuse prea

   frig. Răsuflarea femeilor era adâncă şi greoaie. Toate dormeau cu gura

   căscată, cu gâtul încovoiat şi braţele răsucite. Zărea piepturile cum se

   înalţă şi scoboară, zgomotos, în voie, cum se întind muşchii şi obrazul

   transpiră uleios. Niciodată Dorina nu văzuse atâtea femei dormind

   obosite. Niciodată luciditatea ei nu fusese atât de ascuţită şi totuşi
atât

   de bolnavă, gata să se topească în nălucire la orice spaimă. Le privi

   câteva clipe, apoi închise ochii şi adormi dintr-o dată, ca şi cum s-ar

   fi cufundat lin într-un lac fără fund.



   XIII

   Andronic străbătuse o bună parte din pădure înainte ca să se

   întoarcă din nou pe marginea lacului. Ajuns între arbori - acolo unde,

   cu câteva ceasuri mai înainte se desfăşuraseră jocurile - porni să cânte,


   încetinind pasul. Glasul se desprinse la început sfios şi melancolic,

   rotunjindu-se şi crescând apoi, ca într-o chemare prelungă, deopotrivă

   de duioasă şi înflăcărată. Cânta fără cuvinte; doar dacă la răstimpuri

   rostea vreun nume de fată. Pădurea părea că-l ascultă somnoroasă,

   tresărind uşor, neliniştită şi apoi repede împăcată. Sus, pe deasupra

   arborilor, se pornea câteodată un val nesfârşit de foşnete speriate,

   frunzele apropiindu-se unele de altele şi tremurând ca atinse de o mână

   nevăzută şi nepotolită. Glasul lui Andronic ajungea până foarte departe,

   despicat de trunchiuri şi răsfirat printre frunze.

   A-o-oooo-hău-u-uuu!... Ana-a-aaaa!...

   Lumina lunii pătrundea coroanele şi se aştenea de-a dreptul pe

   iarbă, răsărind pretutindeni flori nefireşti, cu sclipiri umede, sfioase.


   Andronic parcă se ferea să le calce, privind cu băgare de seamă unde

   îşi pune pasul. Atunci glasul lui se pierdea înghiţit de pământ şi numai

   şoapte neînţelese tremurau în pădure. Parcă frunzele se întorceau încet

   după el, într-atât de turburătoare îi era trecerea şi de cald glasul când


   începea să cânte. Uneori paseri nevăzute se trezeau prin cuiburi, şi se

   auzeau ciripituri înfundate, chemări scurte, speriate. Andronic se oprea

   zâmbind, şi le făcea semn cu mana, ridicând fruntea.

   ― Nu v-astâmpăraţi, frumoaselor?!

   Ciripitul se topea brusc, în zvonul nelămurit al crengilor înalte. Câte

   un fluture mare de noapte îşi lua zborul, clătinat parcă de o aripă de

   vânt, gata să-l răstoarne şi se aşeza leneş pe coaja trunchiului,

   lipindu-şi aripile. Ochii lui Andronic îl urmăreau câteodată sclipind în

   întunerec ca doi cărbuni aprinşi. Omul zâmbea, străbătut de bucurii

   neştiute şi pornea mai departe, cântând.

   În faţa unui arbore bătrân şi încovoiat, Andronic se opri cu băgare

   de seamă şi-l măsură de sus până jos, ca şi cum ar fi vrut să-şi dea

   seama dacă e ceva schimbat în trunchiul şi ramurile lui. Apoi îşi

   scoase haina, o zvârli pe iarbă şi începu să se caţere vioi, fără nici o

   greutate. Ajuns în furca cea mai de sus, Andronic îşi făcu loc cu

   mâinile printre frunze şi încercă să privească pe deasupra pădurii. Dar

   încă nu se urcase până în vârf; încă nu-şi putea roti ochii deasupra

   tuturor arborilor, îşi trase atunci capul şi se caţără pe crengile cele
mai

   înalte. Ramurile fragede tremurau sub apăsarea lui, dar nu trosneau.

   Părea că se ţine mai mult cu mâinile, fără să-şi lase tot trupul pe

   crengi. Parcă ar fi plutit între frunze şi trupul lui ar fi fost uşor ca
al

   unei paseri. Când îşi înălţă capul, cerul întreg îl acoperi. Un cer

   împietrit, alb, scăldat în lună.

   ― Doară n-oi fi singur! spuse Andronic şi începu să chiuie.

   Glasul lui ajunse foarte departe, pe deasupra pădurii şi-l auzi cum

   se pierde, ca un ecou. Dar nu-i răspunse nimeni. Numai o pasere mare

   îşi luă zborul cu aripele întinse şi fâlfâi lin peste arbori.

   ― Huuuu! chiui încă o dată Andronic.

   Aceeaşi tăcere mirată a pădurii. Acelaşi cer senin şi mort deasupra.

   Îngândurat, Andronic începu să coboare, îşi dedea drumul cu uşurinţă,

   parcă jucându-se, din ramură în ramură, fără să şovăie, fără să

   privească unde se lasă. Ajunse repede pe pământ, îşi scutură părul de

   frunze, îşi îmbrăcă haina şi porni îndărăt, pe alt drum. Când străbătu

   luminişul, căută câteva clipe cu ochii o tufă şi se îndreptă aproape

   alergând spre ea. Se trânti pe iarbă, puse urechea la pământ şi ascultă.


   ― Nimeni! exclamă el zâmbind. Unde or fi plecat toţi în noaptea

   asta?!...

   Se ridică, după ce mângâie uşor, cu palma, firele de iarbă,

   cerându-le parcă iertare că le-a strivit sub trupul lui.

   ― S-au dus poate pe lac, să înoate, adăugă Andronic.

   Grăbi pasul. Când ieşi din pădure, începuse să adie blând vântul. Se

   clătinau spicele pe marginea cărării. Andronic mergea fluierând, până

   se apropie de lac. Aici se opri din nou, ascultând. De undeva, de

   departe, se auzea tremurul uscat al păpurişului. Ţipetele somnoroase,

   orăcăitul broaştelor, ţiuitul cosaşilor păreau că se sting în înfiorata

   tăcere a lacului. Nici paserile nu se mai trezeau speriate din stufăriş

   acum. Andronic încercă să pătrundă zarea cu ochii. Nu se lămurea

   nimic pe lac. Doar o boare uşoară legănându-se în vânt. Tânărul făcu

   câţiva paşi, căutând parcă un loc mai potrivit şi începu să se dezbrace,

   nerăbdător.

   Dorina şovăi multă vreme înainte de a se hotărî să-i iasă înainte. El

   ştie doar că a venit şi totuşi nu o caută, nu o cheamă, îl vede foarte

   bine, cum stă aproape gol, cu fâşia de mătase grea, bătută cu fir, prinsă


   în jurul coapselor. Şi totuşi ar fi trebuit să-l găsească gata de
plecare,

   îmbrăcat. Sau poate nu a ales-o pe ea... Dar din hora acelor fete

   necunoscute, după ce le-a cântărit pe toate cu privirea, ei i-a aruncat

   gajul, un măr de aur. Acesta a fost semnul; pe ea a ales-o de mireasă...


   ― Dorina! exclamă Andronic mirat când o zări înaintând. Ce

   frumoasă te-ai făcut!...

   ― Te-am aşteptat, şopti fata. Nu mergem?
   Îi văzu în acea clipă umerii lui goi şi plecă ochii.
   ― De ce ţi-e teamă? o întrebă el. Ştii că altfel nu se poate, ci numai
   gol. Aşa stă scris...
   ― Şi eu?

   ― Şi tu... Mai târziu, se-nţelege, adăugă el zâmbind, apucându-i

   mâna.

   Fata simţi din nou tresărirea de foc pe care i-o dădea întotdeauna

   atingerea trupului lui Andronic. Aceeaşi cutremurare bruscă, aceeaşi

   stranie plăcere, necunoscută.

   ― Tu ştii să-noţi? o întrebă încet Andronic. Dacă se scufundă barca,

   tu ai să ştii să-noţi?

   Dorina se agăţă de braţul lui, speriată.
   ― Dacă mă laşi tu, mă-nec! exclamă ea.
   ― Atunci să nu-ţi fie teamă, orice s-ar întâmpla să nu-ţi fie teamă,
   o încuraja Andronic. Asta e o luntre fără moarte. Dacă ai şti de câte ori

   am străbătut eu apele până m-am dus şi m-am întors de-acolo... Uite!...
   Îi arătă cu braţul întins depărtările. Dorina nu zări nimic, decât
   aceeaşi întindere nesfârşită de ape, limpezi, nemişcate.
   ― E departe? întrebă ea supusă.
   Andronic începu să râdă şi o strânse mai aproape de el.
   ― Nu e nimic departe când iubeşti, şopti. Tu ai să te aşezi în fundul
   bărcii, liniştită. O să trecem nouă mări şi nouă ţări. Şi pe urmă începe
   nunta...
   ― Atât de târziu, spuse Dorina, întristându-se. Câte nu se mai pot

   întâmpla până atunci, adăugă ea gânditoare.

   ― De ce te grăbeşti? întrebă blând Andronic. Aici, la noi, zilele trec

   repede, ca şi clipele. Dacă ai ajuns aici, nu te mai poţi întoarce. Şi e

   mai frumos aici, nu e aşa?...

   ― Oriunde eşti tu, răspunse fata.

   Tăcu brusc, privindu-l. Ce frumos este, şi ce înalt, ce mare! Parcă

   nu mai e om, ci zeu, fiul zmeului din poveşti.

   ― De ce-ai plecat din palat? îl întrebă ea. De ce-ai venit din nou

   aici, lângă apă?...

   ― Tu n-ai putut rămâne acolo, ţi-a fost frică.... De ce ţi-a fost frică?


   Toţi oamenii aceia erau morţi demult, nu-ţi puteau face nimic, n-ai

   văzut?...

   ― Eram şi eu acolo, şopti fata cu spaimă. Eram pe un tron, ascunsă

   de ceilalţi...

   ― Da, vorbi Andronic senin, aşa se întâmpla întotdeauna...

   Dorina simţi din nou aceeaşi spaimă şi se strânse mai aproape de

   el. Parcă ar fi vrut s-o liniştească, s-o mângâie.

   ― Fii fără nici o teamă, vorbi el, şi eu sunt aici. Nu ne despărţim...

   Privi atunci spre ape. Barca aştepta acolo, lângă ei, de foarte multă

   vreme. Dorinei i se păreau cunoscute toate lucrurile acestea; şi

   pregătirea aceasta de călătorie i se părea c-o mai trăise odată, demult.


   ― Unde e nunta? întrebă ea încă o dată.

   ― La capătul celălalt...
   Îi cuprinse mijlocul şi o duse încet aproape de apă.
   ― Nu se poate altfel, o linişti Andronic.
   El făcu un pas şi barca se clătină. Apoi, purtând-o aproape în braţe,
   o sui şi pe Dorina. Legănarea a fost atât de neînchipuit de dulce, încât
   fata ameţi şi-şi prinse capul în mâini. Andronic era lângă ea. Înainte
   de a apuca vâslele, îi arătă cu braţul întins înainte.
   ― Acolo, la mijloc, e o insulă. Acolo am stat eu...

   Deodată, fără să ştie cum, Dorina îşi aminti de şarpe şi se

   cutremură, îl va vedea din nou, gol şi neobosit, zvâcnind sub lumina

   lunii, aşa cum îl văzuse de la început. Şi de data aceasta, pe

   neaşteptate, din întunerec, ar putea s-o muşte...

   ― Dar în insulă e şarpele! exclamă ea turburată. Tu l-ai gonit acolo,

   chiar tu!...

   Văzu în acea clipă cum Andronic se ridică în barcă, palid şi mâniat.

   Privirile lui scăpărau şi mai înflăcărate acum şi îi străpungeau

   luminiţele ochilor, orbind-o.

   ― De ce-ai spus asta, iubita mea?! vorbi Andronic trist.

   Dar cuvintele lui zvâcneau în urechi, parcă ar fi fost fulgerate din

   gura unui zmeu.

   ― De ce n-ai ascultat porunca? repetă el tremurând.

   Dorina îşi aduse aminte: „Să nu cumva să rosteşti cuvântul acesta

   în faţa lui!" Uitase. E prea târziu acum. Uitase... îl privea
înmărmurită,

   strivită de puterea lui, aşteptând blestemul, îşi acoperi ochii cu palma.


   ― Nouă ani ai să mă cauţi şi numai atunci ai să mă găseşti! auzi ea

   cuvintele lui Andronic.

   Dar când vru să-l privească din nou şi să-i cerşească îndurarea, văzu

   barca goală. Andronic pierise. Nu era în faţa ei decât întinderea

   nesfârşită de ape. Rămase mută, istovită, neştiind ce are să facă. În

   acea clipă, auzi cum se clatină frunzele pe mal şi întoarse capul. Nu

   era nimeni. Numai vântul, înteţindu-se, înfiora crengile înalte ale

   arborilor...

   Se trezi cu acest zgomot amar în urechi. Odaia era pe jumătate în

   întunerec. Lumina de lună se trăsese lângă fereastră. Dorina înţelesese

   că vântul intră acum tremurător în odaie. Se ridica din pat şi se apropie


   de fereastră. Departe, spre stânga, se zărea lacul. Fata zâmbi. Se

   întoarse spre pat, fără să recunoască unde se află. Privi mirată femeile

   care dormeau lângă ea. Încet, dar cu gesturi sigure, ca prin somn, îşi

   făcu loc printre paturi. Găsi de-a dreptul uşa, fără s-o caute. Auzi

   zgomote ciudate dincolo de pereţi, care o înfricoşară.. Răsuflări adânci

   şi înecate, ca ale unor oameni chinuiţi. Dar nu-şi pierdu curajul, ci, cu


   ochii închişi, străbătu sala până la uşa de-afară. Era pe jumătate

   deschisă. Ieşi în curte. Nu simţi frigul sub picioarele goale, nici
vântul

   rece pe deasupra umerilor ei aproape dezgoliţi. Porni cu aceeaşi

   hotărâre spre lac.

   Când coborî dâmbul şi ajunse pe mal, găsi barca aşteptând-o,

   întocmai aşa cum o lăsase.

   Intrase acum adânc cu picioarele în mâlul umed şi rece, fără să

   simtă ceva. Grăbită, dar cu luare-aminte, desprinse frânghia din jurul

   parului, o zvârli în barcă, apoi se sui. Hotărâtă, căută cu ochii insula

   - şi începu să vâslească lin, duios, ca cineva care pleacă numai cu

   nădejdea...



   XIV

   Liza se deşteptă cuprinsă de frig, tremurând. Fereastra era larg

   deschisă şi apropierea zorilor se presimţea în bătaia vântului umed, în

   mirosul schimbat al văzduhului. Luna pălise. Dar întunerecul începea

   să se destrame şi parcă se zăreau aburi turburi peste fereastră, departe.


   Liza se deşteptă ameţită, ca după o lungă petrecere. Anevoie

   înţelegea unde se află şi în ce împrejurări adormise pe jumătate

   îmbrăcată, laolaltă cu atâta lume. Rămase multă vreme cu ochii

   deschişi, fără să izbutească să se învelească bine, tremurând. I se

   păruse că, în clipa când se trezise, sunase undeva, pe aproape, o toacă

   de lemn. Un sentiment neconfortabil de deşteptare într-o încăpere

   streină, incomodă; se simţea în acelaşi timp dezgustată, obosită,

   păcălită de viaţă. Nimic n-avea nici un sens, de nicăieri nu nădăjduia

   nici o bucurie. Un ciripit scurt, răguşit, venit parcă de-a dreptul de pe


   stinghia ferestrei. Poate că ar trebui închisă fereastra.... Dar e atât
de

   greu, şi e atât de zadarnic...

   Încercă atunci să se învelească mai bine, trăgând plapuma cu putere.

   Băgă de seamă că locul din stânga ei e gol. Riri îşi cufundase capul în

   somn în acest loc gol şi-şi aduna acum genunchii. Liza întoarse capul,

   cercetând cu mirare celelalte femei. Le zărea mai mult şi-şi frecă de

   mai multe ori ochii, ca să le poată ghici. Întâmplările îi răsăreau
izolate

   în minte, îşi amintise brusc de Sergiu Andronic, de alergările prin

   pădure. Apoi, un lapsus turbure, un sentiment de umilitoare rătăcire.

   S-a întâmplat un joc... O farsă... Apoi încă ceva... Căpitanul Manuilă...


   Dorina... şarpele... Dădu din nou cu ochii de Riri, care dormea cu

   pumnii strânşi la gură şi tresări. Dorina?

   Avu atunci senzaţia precisă că a asistat, cu puţine minute în urmă,

   la plecarea Dorinei din odaie. Fără îndoială că s-a dus la Andronic, în

   camera cealaltă. Gândul acesta o emoţionă brusc; pudoare umilită,

   spaimă, gelozie, curiozitate. Uitase că Andronic nu doarme singur.

   De-abia când se ridică pe jumătate din pat să cerceteze încă o dată

   trupurile adormite de alături, să-şi dea seama dacă nu cumva se înşală,

   îşi aminti de Stere şi de ceilalţi. Fireşte că toţi dorm la un loc.
Atunci

   poate că Dorina... Dar îşi amintea precis, fără să poată fixa în timp

   amintirea aceasta, că Dorina se deşteptase pe furiş, când toate celelalte


   dormeau adânc, şi plecase din odaie ca să se întâlnească, afară în curte,


   poate, cu Andronic...

   Ascultă câteva clipe, dacă nu cumva se aud zgomote, şoapte. Numai

   răsuflările înecate ale femeilor şi sunete grele, horcăite, din cealaltă

   odaie. Liza se hotărî brusc, emoţionată. Se dădu jos din pat, ferindu-se

   să atingă trupul încolăcit al Ririei, şi se repezi la fereastră. Se plecă


   adânc în afară. O lovi un miros proaspăt de frunze rupte, de trunchi

   crăpat. Cerul era încă albastru, palid către margeni. Înspre stânga,

   aburind, se zărea lacul. Liza ascultă câteva clipe, apoi se întoarse în

   odaie şi se îndreptă spre uşă. Era întredeschisă. Oricine ar fi putut

   intra... Un geamăt. Tresări. Dar îşi dete seama că se speriase degeaba;

   d-na Zamfirescu oftase prin somn. Dormea acoperită cu paltonul. Liza

   o privi scurt, cu dezgust. Din odaia alăturată veneau acum, mai dense,

   mai groteşti, horcăiturile bărbaţilor. Să fie oare acolo Andronic?...

   Se reîntoarse lângă pat, nehotărâtă, emoţionată, „în părul meu odată

   blond"... Refrenul stăruia absurd în minte fără să-l poată alunga: „Eu

   n-am avut copilărie"... Din nou chipul căpitanului, al lui Stamate.

   Sărutările din pădure, îi fu ruşine, silă de ea, de toţi şi de tot ce s-a


   întâmplat. „Eu n-am avut copilărie"... Îi reveneau în minte, fără nici o

   noimă scene şi vorbe de la masa din Fierbinţi, din grădină. Stere

   scoţându-şi haina, mergând agale să şi-o atârne de craca unui vişin...

   Solomon întrebând cu mâna ridicată: „Cine mai vrea o cafea?"... Şi

   apoi, deodată, fără nici un înţeles, glasul lui Andronic: „Dacă nu vă

   liniştiţi într-un minut"... Cuvintele lui, de mai înainte: „Sunt turburat


   din alt motiv. Dacă am să vi-l spun, veţi râde de mine"... A vrut să-i

   apuce mâna, atunci, şi i-a şoptit: „îţi jur!"... Amănuntele se înşiră
precis

   în amintire. Cu ce răceală i-a primit el exclamaţia aceasta pătimaşă.

   Acum îi e ruşine şi în acelaşi timp ciudă pe Andronic, un necaz

   îndârjit pe tot ce-a făcut el, pe toată frumuseţea lui cutezătoare.
Dorina

   nu s-a întors. A plecat cu el, fireşte, înţelege tot ce s-a întâmplat: ei


   doi, noaptea, după ce ceilalţi au adormit, s-au întâlnit în curte, au

   plecat apoi singuri în pădure, în pădure, noaptea. S-a culcat cu Dorina.


   O furie abjectă, o poftă de scandal îi copleşise simţirea; începe să

   tremure. Se apropie răsuflând grăbită de d-na Solomon şi începe s-o

   scuture. Femeia se împotriveşte, geme. Liza se întoarce spre Riri şi o

   deşteaptă brusc, scuturându-i plapuma. Apoi din nou către d-na

   Solomon.

   ― Scoală-te, nu ştiu ce s-a întâmplat cu Dorina! şopteşte ea.

   D-na Solomon se trezeşte anevoie, îşi freacă necontenit ochii.

   ― Nu ştiu unde a plecat Dorina, repetă mai tare Liza, apropiindu-şi

   mult faţa.

   Nici Riri nu înţelege nimic din ce aude. Şi-i e somn, şi-i e greaţă;

   o durere seacă în moalele capului, îşi ţine tâmplele între mâini,

   silindu-se să priceapă unde se află. Zăreşte, lângă ea, pe d-ra

   Zamfirescu. Îi e deodată teamă, o teamă stupidă că fata de alături aude

   tot ce vorbeşte, că e de mult trează, şi ea înţelege tot, prefăcându-se
că

   doarme.

   ― Mai încet, să nu ne audă, şopteşte Riri către Liza.

   ― Mai bine îmbracă-te, să nu se fi întâmplat ceva, spuse Liza,

   căutându-şi pantofii.

   ― Dar de ce, dragă? se miră d-na Solomon.

   Se trezeşte şi d-na Zamfirescu. Ridică fruntea şi încearcă să-şi

   aranjeze părul, care-i căzuse în ochi.

   ― Ce s-a întâmplat? întrebă ea mirată.

   ― Cred că i s-a făcut rău Dorinei, spuse plictisită Liza şi a ieşit din

   odaie. Vreau să văd ce e cu ea...

   Riri se îmbracă tăcută, suflând adânc, ca să se trezească, i se pare

   că se pregăteşte să intervină hotărâtor într-o împrejurare stranie şi

   primejdioasă. I se pare că viaţa Dorinei atârnă de voinţa şi de curajul

   ei şi asta o face să-i fie milă de biata Dorina, să-i fie deodată infinit
de

   dragă...

   ― Haide! îi spuse Liza d-nei Solomon. Să vedem, poate e în curte.

   D-na Zamfirescu rămâne mirată, uluită, în pat. Priveşte

   înspăimântată către fiică-sa. O zăreşte la celălalt capăt, dormind adânc,


   şi se linişteşte.

   În odaie s-a făcut frig. Zorii stau să răsară. D-na Zamfirescu îşi

   aduce deodată aminte de şarpele de azi-noapte. Nu-i mai este frică. Dar

   îşi face cruce pe furiş şi se pregăteşte să asculte, curioasă.

   În odaia bărbaţilor a intrat numai Liza. A băgat doar capul,

   deschizând uşa cu multă luare-aminte. O loveşte un miros greu,

   apăsător, de răsuflări încărcate cu aburi de vin şi striveşte pleoapele,

   dezgustată, îşi strigă soţul de mai multe ori. Nu distinge bine trupurile


   bărbaţilor. Parcă e mai întunerec în această odaie, căci ferestrele dau

   spre curte. Câtva timp, nu-i răspund decât horcăiturile îndesate de pe

   saltele. Apoi, glasul lui Stamate, gros:

   ― Cine e?

   ― Trezeşte-l te rog pe Stere, şopteşte Liza din prag. Am puţină

   treabă cu el...

   Stamate înţelese şi el greu. O clipă, nu ştie cine ar putea fi Stere.

   Numele nu-i spune nimic. Se credea în alt loc, cu alţi oameni, în altă

   vârstă, îşi deşteaptă, fără să vrea, prietenul. Căpitanul căscă zgomotos,


   neştiind că Liza îl priveşte din prag.

   ― Scoală-l te rog pe Stere, spuse din nou, mai tare, Liza.

   Manuilă îi aude glasul şi se ridică brusc, ruşinat. Se trezeşte şi d-l

   Solomon.

   ― S-a întâmplat ceva, doamnă? întrebă căpitanul.

   ― Cred că i s-a făcut rău Dorinei, şopteşte Liza, retrăgându-se.

   încearcă, te rog, şi trezeşte-l pe Stere...

   Apoi îşi aduce aminte că n-a întrebat de Andronic. Nici nu ştie dacă

   măcar e acolo, în odaie, dacă a dormit de la început acolo... îi e
ruşine,

   totuşi, să mai deschidă o dată uşa şi să întrebe. Poate ar da loc la

   bănuieli.

   ― Ce s-a întâmplat? întrebă d-l Solomon, ieşind pe jumătate

   îmbrăcat în sală.

   ― Nu ştiu unde e Dorina...

   D-l Solomon rămase câteva clipe uluit, neînţelegând sensul

   cuvintelor.

   ― Haide s-o căutăm, poate i s-o fi făcut rău şi-a ieşit în curte, şopti

   Riri.

   În clipa aceea uşa se deschise din nou şi apăru căpitanul, încercase,

   în grabă, să-şi aşeze părul, dar capul îi era răvăşit.

   ― Ceea ce e mai ciudat, vorbi el, este că nici d-l Andronic nu e

   aici...

   Privi semnificativ către d-l Solomon. Riri se îndreptă spre uşa de

   la intrare. O găsi deschisă. Ajunse cea dintâi în curte. Văzduhul era

   cu totul altul aici. Se vedeau încă foarte bine stelele, dar toată
liniştea

   aceasta avea alt sens acum; părea o supremă încleştare, ultimele clipe

   de aşteptare: în curând totul se va şterge, se va întâmpla un lucru nou,

   care nu mai era al nopţii.

   ― Nici nu ştim cât e ceasul, şopti buimăcit d-l Solomon, coborând

   în curte.

   ― Trei şi douăzeci şi cinci, spuse Stamate, care-şi luase ceasul cu

   cadran fosforescent.

   D-na Solomon şi cu Liza străbătură repede cu privirile curtea

   mănăstirii.

   ― Nu e aici, spuse sigură Liza.
   ― Poate s-o fi dus prin parc, să se plimbe, şovăi Riri.
   Căpitanul Manuilă privea calm, colţ după colţ, fără să se mişte din
   loc. Părea că se gândeşte atent la toate ungherele unde s-ar fi putut
   ascunde Dorina. I se păru, o clipă, că nu face altceva decât să continue
   jocul din pădure şi amintirile îl umiliră, întoarse brusc capul spre lac.

   ― Ar trebui să căutăm întâi acolo, spuse el tare, arătând cu mâna.
   Riri se cutremură. Nu, asta nu se poate, asta ar fi peste putinţă...
   ― Doamne fereşte! făcu d-l Solomon.
   Liza nu mai aşteptă să se hotărască, ci porni cea dintâi spre lac,
   urmată de Stamate şi Riri.
   După ce ieşi din curtea mănăstirii, începu să alerge. I se părea că

   orice clipă pierdută este o gravă greşeală. Oricând, Dorina poate găsi

   timp să se ascundă...

   ― Eu nici nu ştiu dacă Andronic ăsta s-a culcat sau nu cu noi, auzi

   ea glasul lui Manuilă din urmă.

   Coborî dâmbul şi ajunse la marginea lacului, îşi dete repede seama

   că lipseşte barca. Se îndreptă spre ţăruşul strâmb, care o ţinuse legată

   de ţărm.

   ― E nebună! exclamă Liza. A luat barca...

   Fireşte, s-au dus să se plimbe numai ei doi. S-au plimbat toată

   noaptea, s-au legănat şi el i-a şoptit cuvinte de amor: „Eu n-am avut

   copilărie!"... Palidă, Liza alergă pe mal, încercând să ghicească forma

   bărcii.

   ― Uite-o! strigă Riri de pe dâmb.

   Toţi se întorc spre locul unde arată braţul fetei. Acum se vede bine

   barca şi Dorina, pe jumătate îmbrăcată, singură, vâslind încet, ostenit.


   ― E singură! strigă Liza înmărmurită.

   O vede şi ea foarte bine şi nu-i vine a crede. Câteva clipe îi e teamă

   să înţeleagă. Dorina asta e nebună!... Doamne! Dacă cumva?... Nu are

   curajul să-şi ducă gândul până la capăt. Alergă din nou sus pe dâmb.

   Ceilalţi privesc uluiţi, urmărind cu ochii dâra uşoară pe care o lasă

   lopeţile bărcii.

   ― Dar e nebună! exclamă din nou Liza.
   ― Se duce spre insulă, spune calm Stamate.
   D-l Solomon se trudeşte să ia o hotărâre. Priveşte buimăcit în toate
   părţile.
   ― Trebuie să căutăm încă o barcă! şopteşte el, muşcându-şi buzele.
   Trebuie să mai fie o barcă pe undeva...
   Îşi aminteşte: Haralambie, barca cealaltă a stăreţiei, cu care au
   pornit să-l caute. Simte o sudoare rece pe frunte, pe ceafă. Şi deodată,
   sălbatec, începe să strige:
   ― Dorina! Dorina!...

   Stamate pune amândouă palmele la gură şi strigă:

   ― Do-ri-naaa!...

   Îi trec prin minte, atunci, strigătele lui Vladimir de la joc:

   Liza-a-aaa!... I se par toate lucrurile acestea întâmplate demult, cu
alţi

   oameni. Acum îi e frig şi tremură. Strigătele lui poate nu sunt auzite

   de pe lac, căci fata nici nu întoarce capul.

   ― Ia te uită acolo! arătă deodată Liza.

   În cealaltă parte a lacului se zărea un bărbat înotând. Se vedeau

   braţele vânjoase lovind ritmic şi rar apa.

   ― El e, Andronic! exclamă Manuilă.

   Câteva clipe, tăcură cu toţii, împietriţi. Andronic înota şi el, poate

   fără să ştie de Dorina, spre insulă.



   XV

   Ajuns pe mal, Andronic îşi scutură apa de pe trup şi porni agale

   spre inima insulei. Paşii lui lăsară câteva urme moi pe deasupra

   mâlului bătut cu nisip, apoi iarba îi înghiţi cu totul. Andronic înainta

   încet, fără grabă, rotindu-şi privirile pe deasupra arborilor, încercând

   parcă să ghicească după tremurul frunzelor apropierea zorilor. Bătea

   uşor vântul aici, în mijlocul apei, dar tânărul părea că nu simte adierea


   rece pe umerii lui goi. Paserile începeau să se deştepte prin tufişuri,
şi

   ciripitul lor singur însufleţea insula. Andronic călca vrăjit de

   singurătate, de văzduhul turburat parcă în aşteptarea unui mare miracol.


   Pătrunse adânc printre arbori, acolo unde tufele creşteau umede, cu

   frunzele mari, nedespicate. Mirosea a muşchi şi a scoarţă putredă, în

   inima insulei. Crengile erau acum mai grele şi parcă boabele de rouă

   le îndemnau spre pământ. Andronic trecea printre ele nepăsător la

   scuturarea rouăi, nesimţind mângâierile aspre ale frunzelor, înainta tot

   mai adânc în pădure, căutând parcă ceva bine ascuns, pe care se trudea

   să-l descopere răscolind cu ochii tufele şi arborii, întâlni o movilă, pe


   care crescuse numai un salcâm pipernicit şi câţiva roşcovi sălbateci, şi

   o sui grăbind pasul. Ajuns în vârf, privi spre lac nedumerit. Câteva

   clipe rămase nemişcat, răsuflând adânc, rar, ca în somn, apoi coborî pe

   cealaltă parte şi se îndreptă spre apă.

   Fără grabă, cu luare-aminte, îşi căuta un loc în iarbă, unde să se

   poată întinde în voie. Îl găsi la capătul unei vâlcele. Ierburile
creşteau

   aici înalte şi moi; apa se prelingea printre ele ca dintr-un izvor
obidit,

   ce sta să sece dintr-un ceas la altul. Andronic încercă uşor, cu talpa

   piciorului, până unde se întinde umezeala, apoi se tolăni fericit pe

   iarbă, cu capul pe braţe. Rămase câtăva vreme aşa, fără să-i fie nici

   frig, nici somn, cu privirile odihnite pe cer.

   Dorina se trezi de-abia când barca se înfundă în mâl, oprindu-se cu

   o zvâcnitură domoală. Începu să tremure, văzându-se deodată în

   mijlocul lacului, departe de ţărm, în întunericul acela străveziu. Dar

   tremura mai mult de vânt şi de singurătate decât de frică. O linişte

   ciudată i se coborî în suflet o dată cu deşteptarea hotărâtoare. Parcă se


   pregătea de o mare prefacere şi tării necunoscute izvorau înlăuntrul

   fiinţei, vestindu-i trecerea într-un alt tărâm. Dorina sări din barcă şi

   începu să cerceteze malurile insulei. Trebuia să-l găsească undeva.

   Andronic nu minte; vorbele lui se adeveresc întotdeauna, el trebuie să

   fie undeva, pe aproape, aşteptând-o...

   Fata porni hotărâtă să înconjoare insula. Nu simţea sub talpa ei

   goală asprimea firelor de iarbă, nici umezeala pământului. Oboseala

   vâslirii nepricepute şi îndelungi îi pierise ca prin farmec îndată ce

   pusese piciorul pe insulă. Ochii i se obişnuiseră demult cu întunerecul

   străveziu al sfârşitului de noapte. Când începu să calce apăsat pe

   pământ, nu mai simţi nici adierea vântului. Nu simţea decât o stranie,

   ameţitoare şi nelămurită bucurie, pe care nu încerca să o pătrundă;

   parcă trecerea lină din vis într-o insulă aievea, copleşită de ierburi şi


   de copaci necunoscuţi, îi deschidea dintr-o dată o cale nouă,

   dumnezeiască, pe care o putea de acum bate cu piciorul ei de femeie.

   Toate lucrurile acestea pot fi aievea... Trupul ei depărtat şi necunoscut


   se poate desfăta pe iarba udă în acest sfârşit de noapte. Nici o durere,

   nici o teamă, nici o sfială, ci numai o copleşitoare, amară bucurie a

   fiinţei ei adânci; ca şi cum s-ar fi trezit cu un alt suflet, niciodată

   bănuit, şi într-un alt trup, mai fericit, mai dumnezeiesc....

   Cu fiecare pas pe care îl făcea în jurul insulei, parcă şi mai puternic

   creştea în tainele fiinţei ei tăria aceea neştiută, care îi înflorea
carnea

   şi sângele, schimbându-i răsuflarea, ritmul, mintea. Totul se putea

   întâmpla acum. Paseri de aur, măiestre, s-ar fi putut desprinde din

   ramurile acelea adormite şi ar fi putut-o chema pe nume. Trunchiurile

   de copaci în orice clipă s-ar fi putut însufleţi, prefăcându-se în uriaşi
şi

   zmei. Pe sub pământ umblă pitici cu bărbi albe şi lighioanele vorbesc

   între ele... Nimic n-ar fi speriat-o: nici o întâlnire, nici un miracol.


   Chiar întunerecul acela care sta să dispară în fiece clipă, înghiţit de

   pământ şi de ape, i se părea miraculos; parcă o taină până atunci

   neînţeleasa aducea de undeva lumina, şi schimbarea aceasta a lumii

   întregi i se părea, acum, înmărmuritoare.

   Prin faţa ei, foarte aproape, zbură o pasere, luându-şi drumul spre

   lac. Dorina o urmări cu ochii, şi răsuflarea i se înfierbântă o clipă.

   Paserea trecu lin deasupra lui Andronic; ochii fetei îl descoperiră

   întreg, deodată, aşa cum rămăsese tolănit în iarbă, cu privirile pe cer.


   Grăbi pasul, îndreptându-se spre el. Încântarea fiinţei sale creştea,
lină,

   bogată, fără hotare.

   ― Am venit, iubitule! şopti Dorina apropiindu-se.

   Andronic întoarse capul şi o privi zâmbind, fără să tresară.

   ― Te-aştept de la miezul nopţii, îi spuse el. Te-am căutat prin

   pădure, te-am strigat...

   Dorina începu să râdă. Îl privi încă o dată în ochi, apoi privirile ei

   alunecară încet, fără teamă, fără sfială, de-a lungul trupului. „Ce

   frumos e iubitul meu"...

   ― Ce-ai făcut până acum? o întrebă Andronic, înălţând puţin fruntea.
   ― Cred că am visat, şopti Dorina, căutându-şi un loc lângă el.
   ― Aşa sunteţi voi, vorbi tărăgănat Andronic. Înţelegeţi greu...
   Dorina se aşeză foarte aproape şi rămase în capul oaselor, încercând
   să-şi aşeze părul.
   ― Aşadar, asta e insula, spuse ea fericită, privind împrejur.

   ― Nu e aşa că n-are pereche de frumoasă ce e? întrebă Andronic.

   Fata clătină din cap, închizând ochii. Un zâmbet de nefirească

   încântare îi lumină faţa.

   ― Şi tu eşti frumoasă, adăugă Andronic, după ce o privi adânc,

   silindu-se parcă să-şi pătrundă tot ce era neştiut şi viu în fiinţa ei.
De

   ce nu zvârli trenţele astea?

   Îi arătă cu mâna cămaşa. Dorina se privi mirată, ca şi cum atunci

   ar fi înţeles că este încă pe jumătate îmbrăcată.

   ― Ai dreptate, uitasem! şopti ea zâmbind.

   Se ridică deodată şi ieşi, scuturându-se, din cămaşă. Rămăsese acum

   goală, dar nici o sfială nu-i turbură ochii, nici o bătaie de sânge nu-i

   îmbujora obrajii. Se privi o clipă, apoi se apropie de apă.. Pulpele îi

   erau stropite de glod, de nisip murdar, încet, pipăind parcă fundul

   lacului cu piciorul, fata înainta în apă până îi trecu de pântec. Apoi

   şovăi şi întoarse capul spre Andronic, care rămăsese pe mal,

   urmărind-o cu privirile şi zâmbind.

   ― Mi-e teamă să merg mai departe, strigă ea înălţând braţul.

   Andronic se ridică brusc şi intră şi el în apă. Călca dur, stropind cu

   Zgomot. Se apropie în câteva clipe de Dorina.

   ― Nu ştii să înoţi? o întrebă el.
   Fata dădu din cap întristându-se copilăreşte.
   ― Nu e nimic, te învăţ eu, o linişti Andronic.. Dar nu trebuie să-ţi fie
   frică... Ţine-te de mine...
   Îi luă mâna şi o purtă lin, până ce apa îi lovi sânii. Andronic îşi

   dădu drumul pe piept, iar braţul fetei rămase rezemat de spinarea lui.

   Dorina îşi lăsă capul în apă, după ce încercase să râdă. Apa îi năvălise

   în gură, în urechi, în nas şi toată apăsarea aceasta necunoscută o

   desfăta, amuţind-o.

   ― Ţi-e frică? o întrebă o dată Andronic.

   Dorina nu auzise. Se simţea plutind, purtata de un braţ puternic,

   apăsată de atâtea forţe, încât se abandonase cu desăvârşire. Nu simţea

   decât o dulce alunecare pe suprafaţa apei acesteia calde şi nemărginite.


   Se miră aproape când, încercând să-şi lase picioarele jos, nu mai

   întâlni pământul sub ea. Dar mirarea i se schimbă repede într-un

   încântător sentiment de libertate şi forţă.

   ― Cum te simţi? o mai întrebă o dată Andronic, fără să capete

   răspuns.

   O aduse atunci, tot atât de lin, de sigur, la mal. Amândoi ieşiră din

   apă râzând. Dorina îl privi în ochi şi se apropie caldă de el.

   ― N-a fost greu, şopti ea.

   ― Am să te învăţ să te urci şi prin copaci, îi spuse Andronic. Dar

   trebuie să le ceri voie întâi. Sunt unii din ei bătrâni şi bolnavi şi îi

   doare... Te-azvârlă atunci la pământ...

   ― Dar tu cum îi cunoşti pe cei bolnavi? îl întrebă Dorina.

   ― Îi auzi cum se vaită sau îi vezi cum plâng.... Săracii... Cu ei e mai

   greu...

   Se aşezară amândoi pe un dâmb, deasupra vâlcelei.. Andronic îşi

   rezemă capul de genunchii ei. Fata începu să-i mângâie părul în

   neştire.

   ― ...Şi cu florile e greu, adăugă Andronic. Ele sunt veşnic

   îndrăgostite... Să le vezi cum plâng!...

   Începu să râdă. Ridică ochii spre faţa Dorinei şi o privi adânc.
   ― Cum te cheamă pe tine? o întrebă.
   ― Dorina.
   Andronic rămase câteva clipe pierdut în gânduri. Se silea parcă să-şi
   aducă aminte unde mai auzise o dată numele acesta.
   ― Dar pe tine cum te cheamă? întrebă şoptind Dorina, mângâindu-i

   fruntea.

   Andronic zâmbi trist şi iar privirile sale se pierdură în gol. Dorina

   îl aşteptă, răbdătoare, să se întoarcă.

   ― Te cheamă Sergiu, nu e aşa? stărui.

   ― Dacă vrei tu, răspunse zâmbind Andronic, privind-o în ochi,

   mirat.

   ― Sergiu e un nume frumos, spuse Dorina. Dacă aş fi fost băiat,

   mi-ar fi plăcut să mă numesc Sergiu... Ca tine, adăugă ea.

   ― Nu te mai gândi la asta, o întrerupse Andronic apucându-i braţul

   şi mângâind-o. Tu nu eşti băiat, tu eşti fată...

   ― E rău să fii fată, vorbi Dorina.

   Andronic începu să râdă, hohotind, îi strânse tare braţul, îi trecu

   mâna prin păr.

   ― Dar dacă ai fi fost un biet licurici? o întrebă el, necăjind-o.

   Tăcu deodată şi îi căută iarăşi ochii, parcă ar fi voit să vorbească

   de-a dreptul fiinţei ei adânci, adevărate.

   ― Tu nu ştii ce înseamnă să fii om, adăugă el îngândurat. E atât de

   bine...

   Întinse braţele amândouă, ca două aripi şi-şi dădu capul pe spate.

   ― ...Să nu mori niciodată, spuse el privind cerul. Să fii ca steaua

   ceea, frumoasă şi nemuritoare...

   Arătă cu braţul Luceafărul de Dimineaţă. Dorina se cutremură.
   ― De ce ţi-e frică? o întrebă mirat Andronic.
   ― De moarte, şopti Dorina.
   ― Sunt şi acolo oameni, zâmbi Andronic. Pretutindeni sunt oameni...
   ― Tu ştii totul, nu e aşa? îl întrebă liniştită Dorina. Tot ce spui tu
   e adevărat...
   Andronic nu-i răspunse. Rămăsese cu privirile pierdute pe Luceafăr,

   începeau să se ivească zorii. Pieriseră toate celelalte stele şi cerul se


   făcuse alburiu.

   ― Unde stai tu? îl întrebă Dorina, ca să-l trezească.

   ― Acolo, arătă Andronic pădurea de la marginea lacului. Dar tu

   unde stai?

   Dorina se gândi câteva clipe, încerca să-şi aducă bine aminte, să nu

   spună vreun lucru nelămurit, din vis.

   ― La Bucureşti, răspunse ea corect.
   ― Şi ce faci acolo?
   Andronic zâmbise întrebând-o. Faţa îi era toată luminată, parcă
   anevoie îşi stăpânea râsul.
   ― Trăiesc, răspunse Dorina încurcată.

   Andronic începu să râdă, zguduit de o bucurie sălbatecă. Se ridică

   şi cuprinse fata în braţe. Părea că poartă o ramură, într-atât de uşoară

   îi era povara.

   Continua să râdă, înălţând trupul fetei pe braţe, ridicându-l cât mai

   sus, ca şi cum ar fi voit să-l arate cerului, pădurii, luminii care
începea

   să izvorască din toate părţile. Dorina se lipi de pieptul lui. Andronic

   o mai săltă de câteva ori în braţe, apoi începu să alerge cu ea spre

   inima insulei. Sărea peste mărăcini, peste gropi, într-o goană smintită,

   călcând pe deasupra crengilor uscate, lovindu-se de buruieni înalte şi

   scorţoase, biruind tufele cu ghimpi, scămoase, aromitoare.

   Dorina închise ochii, speriată şi fericită. Simţea câteodată o

   zgârietură fierbinte pe trup, dar nici o durere nu se putea asemăna cu

   răsuflarea nouă, delirantă pe care o cunoştea acum viaţa ei. Auzea

   sângele lui Andronic zvâcnind în piept, bătăile acelea de inimă tari,

   asurzitoare. De la o vreme, nu mai simţi nimic, decât o plutire pe

   aripile vântului, în gol. Aproape că-şi pierdu amintirea; nu cuteza să

   deschidă ochii, să privească unde se află...

   Când se trezi de-a binelea, era întinsă pe plaja din cealaltă parte a

   insulei. Se zărea barca cu care venise, rămasă cu vârful înţepenit în

   mâl. Andronic, lângă ea, o privea cu ochii sticlind, îmbujorat.

   Broboane mari, limpezi de sudoare i se scurgeau pe trup. Pieptul i se

   bătea puternic. Părul îi alunecase pe frunte, umed.

   ― Se face ziuă, îi spuse el îndată ce fata deschise ochii.

   ― ...Ce obosită sunt, şopti Dorina. Cum ai avut atâta putere?...

   ― Haide să vedem cum răsare soarele, îi spuse Andronic, uitând să-i

   răspundă.

   O ajută să se ridice şi o luă de mână. Fata călca leneşă lângă el fără

   să mai simtă pământul. Buclele îi atârnau, despletite de goană, pe

   umeri. Un braţ îi era însângerat.

   ― Să ne suim pe colină, vorbi Andronic.

   Aproape o purtă în braţe până sus, deşi nu era decât o scurtă

   ridicătură de pământ, îi găsi un loc bun de aşezat, şi o culcă încet, cu

   multă băgare de seamă.

   ― Mie mi-e somn, iubitule, şopti Dorina, privindu-l şi rugându-l din

   ochi.

   ― Să vedem întâi cum răsare soarele...
   Se aşeză şi el lângă fată şi îi mângâie părul zâmbind.
   ― Ce frumoasă eşti când ţi-e somn, adăugă Andronic,
   ― Tu mă faci frumoasă, vorbi Dorina simplu. Când m-ai ales tu, nu
   eram aşa....
   ― Erai urâtă atunci, zâmbi Andronic.

   Tăcu, îngândurat, cu ochii aţintiţi spre răsărit. Cerul fusese sângeriu

   acolo, şi apoi păli, aşteptând.

   ― Tu ai fost vreodată în soare? întrebă Dorina somnoroasă.

   ― Nu, până acolo e greu, răspunse Andronic fără să se întoarcă.

   Dorina închise fericită ochii, îşi aşezase capul pe un braţ, iar cu

   celălalt înlănţuise mijlocul lui Andronic.

   ― Să nu adormi, îi şopti el. E păcat...
   ― Mai e mult? întrebă şi mai ostenită Dorina.
   ― Pentru cine îl iubeşte nu e niciodată mult, spuse Andronic.
   Dorina îşi muşcă buzele, hotărâtă, şi deschise ochii. I se păru că
   totul s-a schimbat în jurul ei. Arborii erau trandafirii, ierburile
sclipeau,
   lacul era ca o oglindă de aur.
   ― Acuma... şopti înflăcărat Andronic.

   Parcă mii de paseri începuseră să ciripească deodată. Dorina amuţi.

   De unde veneau sunetele acestea fermecate, nemaiauzite, ţipetele

   acestea înalte din văzduh, şoaptele acestea dulci şi neînţelese din
iarbă,

   dintre tufişuri? Au început oare, deodată, cu toate, sau nu le auzise

   decât foarte turbure până acum?...

   ― Priveşte!...

   Andronic se ridicase în genunchi, mirat, fericit, şi rămase aşa câteva

   clipe. Ochiul de sânge al soarelui se deschidea foarte aproape de ei, pe

   deasupra câmpiei. Dorina îl privea buimăcită, ca şi când acum ar fi

   văzut pentru întâia oară răsăritul soarelui.. I se lumină deodată un

   înţeles adânc, simplu, pe care îl purtase atâta vreme fără să-l
cerceteze.

   I se păru că se trezeşte într-o altă viaţă, şi bucuria era atât de mare,

   încât ochii i se împăienjeniră şi pleoapele căzură grele de somn.

   Când Andronic îşi luă ochii de pe soare, o găsi alături de el,

   dormind, cu faţa luminată de un zâmbet copilăresc. Tânărul îi puse

   mâna în păr şi o mângâie, încercând s-o trezească. Dorina de-abia

   deschise ochii.

   ― Lasă-mă, iubitule! şopti ea.

   I se păru că faţa lui Andronic e cu desăvârşire schimbată. Un om

   abătut, îngândurat, trist.

   Dar nu mai avu putere să se mire şi adormi din nou, fericită, cu

   mâna încleştată pe braţul lui.

   ― Şi mie mi-e somn, îi şopti el, apropiindu-şi faţa. N-o să ne mai

   vedem până după apusul soarelui... Şi atunci, cine ştie...

   O privi cum doarme lângă el, goală şi vie, neînchipuit de frumoasă

   în neştiuta ei sinceritate. Apoi, ca şi cum ar fi vrut să alunge o vrajă,


   Andronic suflă deasupra frunţii fetei, zâmbi prelung şi se culcă alături,


   cu obrazul odihnit pe sânul ei.

   Soarele aluneca blând, fierbinte, începuseră să roiască albinele şi

   fluturii coloraţi de dimineaţă pluteau stingheri în văzduh. Un cuc se

   auzea la răstimpuri pe deasupra apelor, venit tocmai din pădure..

   Când barca ajunse ţărmul insulei, d-l Solomon cu Vladimir şi cu

   Manuilă săriră grăbiţi, împleticindu-se în mâl. Toţi aveau feţele palide

   de nesomn şi grijă. Vladimir începu să strige:

   ― Dorinaa!...

   Dar n-au avut mult de căutat, înaintând pe mal, turburaţi,

   temându-se unul de altul să-şi mărturisească gândurile, zăriră deodată

   pe cei doi tineri, dormind goi, strânşi unul într-altul. Vladimir roşi şi-
şi

   muşcă buzele. Manuilă rămase un pas în urmă.. Singur d-l Solomon

   avu curajul să înainteze, tremurând.

   Când se apropie de Dorina, îşi dădu seama că fata doarme adânc,

   cu amândouă braţele adunate spre mijlocul robust al lui Andronic.

  